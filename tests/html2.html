<html>

<head>
<meta http-equiv=Content-Type content="text/html; charset=utf-8">
<meta name=Generator content="Microsoft Word 10 (filtered)">
<title>Kryštof Harant - Cesta z království českého do Benátek; díl 2.</title>

<style>
<!--
 /* Font Definitions */
 
@font-face
	{font-family:"Book Antiqua";
	panose-1:2 4 6 2 5 3 5 3 3 4;}


 /* Style Definitions */
 p.MsoNormal, li.MsoNormal, div.MsoNormal
	{margin:0cm;
	margin-bottom:.0001pt;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
h1
	{margin-top:6.0pt;
	margin-right:0cm;
	margin-bottom:12.0pt;
	margin-left:0cm;
	text-align:center;
	text-indent:0cm;
	page-break-after:avoid;
	font-size:14.0pt;
	font-family:"Book Antiqua";
	font-weight:bold;}
h2
	{margin-top:6.0pt;
	margin-right:0cm;
	margin-bottom:6.0pt;
	margin-left:0cm;
	text-align:center;
	text-indent:0cm;
	font-size:12.0pt;
	font-family:"Book Antiqua";
	font-weight:bold;}
h3
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	text-align:justify;
	text-indent:14.2pt;
	page-break-after:avoid;
	font-size:13.0pt;
	font-family:Arial;
	font-weight:bold;}
h4
	{margin-top:12.0pt;
	margin-right:0cm;
	margin-bottom:3.0pt;
	margin-left:0cm;
	text-align:justify;
	text-indent:14.2pt;
	page-break-after:avoid;
	font-size:14.0pt;
	font-family:"Book Antiqua";
	font-weight:bold;}
p.MsoToc1, li.MsoToc1, div.MsoToc1
	{margin:0cm;
	margin-bottom:.0001pt;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
p.MsoToc2, li.MsoToc2, div.MsoToc2
	{margin-top:0cm;
	margin-right:0cm;
	margin-bottom:0cm;
	margin-left:11.0pt;
	margin-bottom:.0001pt;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
p.MsoHeader, li.MsoHeader, div.MsoHeader
	{margin:0cm;
	margin-bottom:.0001pt;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
p.MsoFooter, li.MsoFooter, div.MsoFooter
	{margin:0cm;
	margin-bottom:.0001pt;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
a:link, span.MsoHyperlink
	{color:blue;
	text-decoration:underline;}
a:visited, span.MsoHyperlinkFollowed
	{color:purple;
	text-decoration:underline;}
p.MsoDocumentMap, li.MsoDocumentMap, div.MsoDocumentMap
	{margin:0cm;
	margin-bottom:.0001pt;
	text-align:justify;
	text-indent:14.2pt;
	background:navy;
	font-size:11.0pt;
	font-family:Tahoma;}
p
	{margin-right:0cm;
	margin-left:0cm;
	text-align:justify;
	text-indent:14.2pt;
	font-size:11.0pt;
	font-family:"Book Antiqua";}
pre
	{margin:0cm;
	margin-bottom:.0001pt;
	text-align:justify;
	text-indent:14.2pt;
	font-size:10.0pt;
	font-family:"Courier New";}
p.Text, li.Text, div.Text
	{margin:0cm;
	margin-bottom:.0001pt;
	text-align:justify;
	text-indent:0cm;
	font-size:11.0pt;
	font-family:"Book Antiqua";}
span.TextChar
	{font-family:"Book Antiqua";}
ins
	{text-decoration:none;}
span.msoIns
	{text-decoration:underline;}
span.msoDel
	{text-decoration:line-through;
	color:red;}
@page Section1
	{size:419.55pt 595.3pt;
	margin:0cm 0cm 0cm 0cm;}
div.Section1
	{page:Section1;}
@page Section2
	{size:419.55pt 595.3pt;
	margin:2.0cm 42.55pt 70.9pt 42.55pt;}
div.Section2
	{page:Section2;}
@page Section3
	{size:419.55pt 595.3pt;
	margin:2.0cm 42.55pt 70.9pt 42.55pt;}
div.Section3
	{page:Section3;}
@page Section4
	{size:419.55pt 595.3pt;
	margin:2.0cm 42.55pt 70.9pt 42.55pt;}
div.Section4
	{page:Section4;}
 /* List Definitions */
 ol
	{margin-bottom:0cm;}
ul
	{margin-bottom:0cm;}
-->
</style>

</head>

<body lang=CS link=blue vlink=purple>

<div class=Section1>

<p class=MsoNormal align=left style='text-align:left;text-indent:0cm'><img
width=281 height=397 src="http://web2.mlp.cz/koweb/00/03/60/26/obalka_cesta_z_kralovstvi_ceskeho_2.jpg"><img
width=299 height=397 src="http://web2.mlp.cz/koweb/nemazat_spolecna_upoutavka_eknihy.jpg"></p>

</div>

<b><span style='font-size:11.0pt;font-family:"Book Antiqua"'><br clear=all
style='page-break-before:always'>
</span></b>

<div class=Section2>

<p class=Text>Znění tohoto textu vychází z díla Kristofa Haranta z Polžic a z
Bezdružic a na Pecce atd. Cesta z Království českého do Benátek, odtud do země
Svaté, země Judské a dále do Egypta, a potom na horu Oreb, Sinai a Sv. Kateřiny
v pusté Arabii (Díl druhý) tak, jak bylo vydáno vydavatelstvím Fr. Řivnáče
v&nbsp;roce 1855 (HARANT Z&nbsp;POLŽIC A Z BEZDRUŽIC A NA PECCE, Kristof. <i>Kristofa
Haranta z Polžic a z Bezdružic a na Pecce atd. Cesta z Království českého do
Benátek, odtud do země Svaté, země Judské a dále do Egypta, a potom na horu
Oreb, Sinai a Sv. Kateřiny v pusté Arabii</i>. Praha : Fr. Řivnáč, 1855. 296 s.
Česká bibliothéka.).</p>

<p class=Text>&nbsp;</p>

<p class=Text><span style='position:relative;z-index:1;left:-1px;top:2px;
width:450px;height:99px'>

<table cellpadding=0 cellspacing=0>
 <tr>
  <td width=500 height=97 bgcolor=white style='border:.75pt solid black;
  vertical-align:top;background:white'><span style='position:center;
  left:0pt;z-index:1'>
  <table cellpadding=0 cellspacing=0 width="100%">
   <tr>
    <td>
    <div style='padding:3.6pt 7.2pt 3.6pt 7.2pt'>
    <p class=MsoNormal align=center style='text-align:center'><span
    style='font-family:"Times New Roman"'><a
    href="http://creativecommons.org/publicdomain/mark/1.0/deed.cs"><span
    style='text-decoration:none'><img border=0 width=88 height=31
    src="cesta_z_kralovstvi_dil_2_soubory/image003.gif" alt="Public Domain Mark"></span></a></span></p>
    <p class=MsoNormal align=center style='text-align:center;text-indent:0cm'><span
    style='font-size:9.0pt'>Text díla (Kryštof Harant z&nbsp;Polžic a Bezdružic:
    Cesta z&nbsp;Království českého do&nbsp;Benátek. 2. díl), publikovaného <a
    href="http://www.mlp.cz/">Městskou knihovnou v Praze</a>, není vázán
    autorskými právy.</span></p>
    </div>
    </td>
   </tr>
  </table>
  </tr>
</table>


<br clear=ALL>

<p class=Text style='margin-bottom:6.0pt'>Citační záznam této e-knihy:</p>

<p class=Text>HARANT Z&nbsp;POLŽIC A BEZDRUŽIC, Kryštof. <i>Cesta
z&nbsp;Království českého do Benátek </i>[online].<i> </i>V&nbsp;MKP 1. vyd.
Praha : Městská knihovna v&nbsp;Praze, 2011 [aktuální datum citace e-knihy –
př. cit. rrrr-mm-dd]. 2. díl. Dostupné z WWW:</p>

<p class=Text>&lt;<a
href="http://web2.mlp.cz/koweb/00/03/60/26/10/cesta_z_kralovstvi_ceskeho_2.html">http://web2.mlp.cz/koweb/00/03/60/26/10/cesta_z_kralovstvi_ceskeho_2.html</a>&gt;.</p>

<p class=Text>&nbsp;</p>

<p class=Text><span style='position:relative;z-index:2;left:-1px;top:6px;
width:450px;height:101px'>

<table cellpadding=0 cellspacing=0>
 <tr>
  <td width=500 height=95 bgcolor=white style='border:.75pt solid black;
  vertical-align:top;background:white'><span style='position:center;
  left:0pt;z-index:2'>
  <table cellpadding=0 cellspacing=0 width="100%">
   <tr>
    <td>
    <div style='padding:3.6pt 7.2pt 3.6pt 7.2pt'>
    <p class=MsoNormal align=center style='text-align:center'><span
    style='font-size:9.0pt;font-family:"Times New Roman"'><a
    href="http://creativecommons.org/licenses/by-nc-sa/3.0/cz/"><span
    style='text-decoration:none'><img border=0 width=88 height=31
    src="cesta_z_kralovstvi_dil_2_soubory/image004.gif"
    alt="Licence Creative Commons"></span></a></span></p>
    <p class=MsoNormal align=center style='text-align:center;text-indent:0cm'><span
    style='font-size:9.0pt'>Vydání (obálka, grafická úprava), jehož autorem je
    Městská knihovna v&nbsp;Praze, podléhá licenci <a
    href="http://creativecommons.org/licenses/by-nc-sa/3.0/cz/">Creative
    Commons Uveďte autora-Nevyužívejte dílo komerčně-Zachovejte licenci 3.0
    Česko</a>.</span></p>
    </div>
    </td>
   </tr>
  </table>
  </span>&nbsp;</td>
 </tr>
</table>


<br clear=ALL>

<p class=Text>Verze 1.0 z&nbsp;07. 09. 2011.</p>

</div>

<b><span style='font-size:11.0pt;font-family:"Book Antiqua"'><br clear=all
style='page-break-before:always'>
</span></b>

<div class=Section3>

<h1><a name="_Toc303165213">Druhý díl,</a></h1>

<p class=MsoNormal align=center style='text-align:center'><b>V&nbsp;němž se
vypisuje cesta z&nbsp;Jeruzaléma do Egypta a velikého města Kairu; odtud dále
do Arabie pusté, k&nbsp;moři Červenému, k&nbsp;hoře Sinai, Oreb a svaté panny
Kateřiny; a naposledy rozličných národův obyčejové, zlí i dobří, i také krajiny
jejich mnohé, v&nbsp;nichž bydlejí.</b></p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165214">Kapitola 1.</a></h1>

<p class=MsoNormal align=center style='text-align:center'><b>O vyjetí našem z
města Jerusaléma až k městu Ráma.</b></p>

<p class=MsoNormal>&nbsp;</p>

<p class=MsoNormal>Předně, že příběhův a věcí paměti hodných, cizích i
domácích, netoliko doslýchám, ale sobě v pamět skládám a jimi svůj život řídím,
k tomu se znám. Příkladu jiného byť nebylo, jej od včeliček přirozený mám,
kteréž ač na rozličné kvítíčko připadají a z nich rozličné moci a podstaty
sbírají, však vždy jednu a túž podstatu, vlastnost a dobrotu medu mistrovsky
udělají. Tak potřebí jednomu každému, v těchto posledních předivných časích
věku tohoto, všelijakým dobrým věcem se učiti, rozličným povahám zvykati, jimi
se spravovati, a z těch ctné, dobré a prospěšné zvolovati a sobě
přivlastňovati; čehož potvrzuje <i>Demosth. in 17. proe.</i>: „Za povinnost
mužův rozumných to mám, aby túž pilnost a prozřetelnost o věci své jako o cizí
měli, a netoliko přívětiví ale i opatrní vidíni byli.“</p>

<p class=MsoNormal>Zisku ani úžitku žádného jiného nevyhledávám, nežli toho, o
němž <i>Mimus</i> píše: <i>Beneficium dando accepit, qui digno dedit.
Beneficium dignis ubi das, omnes obligas</i>. Španělové totéž v přísloví mají: <i>Beneficio
quién dio al digno dandolo, recebielo. Beneficios dando a los dignos, obligas a
ti a todos;</i> totiž: „Kdo co vděčnému dal, již za to dobrodiní přijal. Když
vděčným dobře děláš, všecky sobě zavazuješ.“ Nebo pobožnému čtenáři tuto svou
práci obětujíc tím úmyslem to činím, aby pro ctnou dobrotu svou, tou sobě i
jiným dobře prospíval; a protož ctností to čině, za to odplatu ctnosti vzdělání
a dobročinnosti sobě pokládám.</p>

<p class=MsoNormal>Lásky a přízně, leč pravdou a upřímnou věrností, dosáhnouti
se nestrojím, maje dosti na tom, co <i>Plautus in Amphitr.</i> pověděl: „Ctností
má se přízeň vyhledávati, a ne pochlebenstvím; dosti každého času příznivcův
má, kdo dobře činí, věříš-li těm, v kterýchž ta věc rukou jest.“ Obojího toho
společně tak šetřím, totiž aby můj bližní spolu se mnou v historiích a
příbězích mně stalých tím více se cvičil a příkladnějším učiněn byl. Nebo vedlé
propovědění sv. Augustina všickni z počtu těch býti máme: <i>qui scribunt
proficiendo, et scribendo proficiunt,</i> to jest: „píší prospívajíce, a psaním
prospívají.“</p>

<p class=MsoNormal>Abych komu svým spisem ubližovati chtěl, toho se jako
poctivý pán snažně vystříhám: spíše se mně toho dostane od mnohých, kteříž mně
na zlou stranu vykládati budou; ale jak Pláto těší: „Lépe jest křivdu snésti,
nežli ji učiniti“, na to málo dbáti budu; snad se jim naposledy steskne a
přihodí, co <i>Mimus svědčí Etiam qui faciunt, odio habent injuriam,</i> totiž:
„I ti, kteříž křivdu činí, křivdy nenávidí.“ <i>Presto esta da arrepentirse el
que juzga de ligero. Aun los que fazen injuria la aborescen;</i> čehož bych
všem žádal.</p>

<p class=MsoNormal>Naposledy maje dosti příčin tohoto druhého dílu buď dokonce
zanechati, aneb jej běžně přeběhnouti, poznav, mimo počatý úmysl můj, první díl
příliš prodloužený a pracný býti, a zvláště jsa za příčinou služby své dvorské
a jiných zaneprázdnění k takovému spisování a vydávání kněh nespůsobný; přes to
ohlédaje se na povědění <i>Seneky</i>: „Kolikrát co píšeš, věz, že tvých
obyčejů a umění jistotu od sebe dáváš;“, kteréžto věci nyní, co <i>Mimus</i>
poznamenal: <i>in judicando est criminosa celeritas,</i> to jest: „souditi lidé
s útržkou spěšní jsou a s tím se více nežli s čím jiným obírají,“ a zvláště
kdež se všem zachovati a ve všem dokonalým býti možné není; nýbrž jak svatý
Jeroným píše, přihází se obyčejně, že „každého jeho vlastní psaní svodí, a od
původa mnoho přehlídnuto bývá: avšak jako synové nezdární otci přece milí jsou,
tak jednakaždá práce spisovateli svému se dobře líbí.“ <i>Menander</i> kratičce
toho též dotekl: „Jiné souditi umíme, sami toho, co přehlídneme, nešetříme.“ <i>Del
defecto de otro el sabio enmienda el suyo.</i> A jak Demosthenes (Olynth. 3.)
kratčeji pověděl: <i>Facillimum est omnium sese decipere,</i> že nejsnáze sebe
člověk oklamá. Avšak nadto nadevšecko od některých vzácných pánův mne k té
práci probuzováním dohnán jsem, že jsem od svého předsevzetí ustoupiti a mimo
sepsání příhod i míst putování mého v Egyptě, na poušti arabské atd. i jiné
vypsání mnohých východních království, jako abyssinského, perského, španělského
v Indii, tatarského a jiných východních zemí, obyčejův lidí v nich a mnohých
věcí paměti hodných, vedlé tureckých zemí (kteréž že jsem vedlé <i>Gregoria
Nazianzena</i> napomenutí: <i>Praclarum est mentem historiarum cognitione
instructam habere</i>, tak jakž jsem se na to těch, kteříž se v těch zemích
rodili a v nich obchody své vedli, a zvláště v Kairu a v Egyptě vyptal a sobě
pro pamět poznamenal) mimo vůli svou dotýkati musil. Snad mne proto k tomu
měli, co <i>Isocrates</i> vypravuje, že „co neobyčejného jest, to nad jiné věci
oblibováno bývá.“</p>

<p class=MsoNormal>Pročež k té práci s tím ohlášením přistupuji: že nic o své
ujmě a z svého mozku nepíši, než to, nač jsem se, byv blíže těch všech krajin a
s větším počtem lidí z těch krajin rodilých i odjinud, v nich živnost vedoucích,
vyptati a s jinými hodnověrnými spisovateli, kteříž o tom nemálo vypisují,
srovnati mohl. Ač snad někdo co onen <i>Philemon</i> řekne, že „mnohé věci
nepotřebné, zbytečné i také k víře nepodobné vypisuji.“ Nato já s <i>Plautem in
Menachinis odpovídám</i>: „Když mi se toliko líbí, byť pracné bylo, sobě v tom
dosti činím.“ Poněvadž jest úmysl můj takový, abych svým dobrým pánům a
přátelům to k vůli učinil a své milé vlasti posloužil, na tom dosti mám, podlé
přísloví: <i>No estudies complazer a muchos, mas a quales,</i> „nehleď se všem
zachovati, než toliko těm, kterýmž náleží.“ <i>Denegar se ala patria es
padescer destierro,</i> „vlasti nechtíti posloužiti, jest se jí odepříti.“ Zase
pak rozličné věci mysl občerstvují, jakž <i>Lucianus</i> pověděl: <i>Illud quod
semper sui simile est, celeriter adferre satietatem. Ninguna cosa es alegre,
sino laquela variedad farta. latině Varietas delectat,</i> totiž „rozličnost
přináší rozkoš.“ Spíše by se čtenáři stesklo věci běžné, jednostejné a známé
čísti, nežli tak rozdílné avšak pravdivě stalé, jakž mimo mnohé osoby
hodnověrné, kteříž mne v tom potvrzovali, i některých spisovatelů při každé
věci dotknouti neopominu.</p>

<p class=MsoNormal>Naposledy aby věcí cizích známost jakákoli, zlá i dobrá,
neměla prospívati, tomu na odpor, co jsem v předmluvě prvního dílu poznamenal,
nepokládám, ale přitom zanechávám, a toho dokládám, co <i>Basilius</i>, řecký
císař, v knížce <i>kefalaia oaranelika</i> o úžitcích historií synu svému
předkládá: „Nebuď tobě za obtížné v historiích se probíhati: nebo tam najdeš,
co jsou jiní s velikou prácí sebrali; odtud poznáš i dobrých lidí ctnosti, i
zlých nešlechetnosti, a těch se budeš vystřihati, jako oněch následovati. K
tomu spatříš rozličné lidského života proměny a v něm všech věcí sem i tam
přemítání, světa tohoto nestálost, království a panování náhlé pády.“ <i>Aura
el hablar effecto, si hablamos honestas cosas,</i> totiž, že „řečmi prospíváme,
když o poctivých věcech mluvíme.“</p>

<p class=MsoNormal>V prvním dílu bylo vypravováno, kterak strojíce se z
Jerusaléma odjíti, <i>conventu</i> jsme almužny přes 120 dukátův dali a pomalu
se rozžehnali, až i náš Lampert po receptu od <i>guardiana</i> přijatém,
jakkoli se stavěl, jakoby nikam nemohl a shrbený obcházel, však přece s námi
vypraviti se musel.</p>

<p class=MsoNormal>Již pak oznámím, že tu sobotu po památce svaté Lidmily, to
jest 19, dne měsíce Září, když jsme se přihotovili, okolo času nešporního šel s
námi <i>guardian</i> se vším <i>conventem</i> do kostela, a tam některé
modlitby vyříkav, nám na cestu požehnání dával; a potom s každým obzvláštně i
jeho mniši a pan <i>Antonio Donato</i> (kterýž tu pozůstal, aby jinou cestou
skrze zemi galilejskou a Damašek do Tripoli, a odtud do vlasti své jeti mohl)
se rozžehnal a nás propustil.</p>

<p class=MsoNormal>Nás tedy šest s sedmým mnichem řádu sv. Dominika, o němž
jsem prvé zmínku učinil, vzavše každý svůj tlumok, vyšli jsme před klášter,
kdež nás turečtí <i>mucari</i>, totiž sedláci s osly čekali, a tu jsme se ještě
jednou s <i>guardianem</i> a všemi jeho rozžehnali. Poté každý z nás osla svého
za uzdu chytiti a skrze město tou cestou k bráně, skrze niž jsme do města
vešli, vyvesti musil. <i>Vicarius</i> pak a jeden mnich vyprovázeli nás až za město
na jakési pole, kdež jsme se společně pod olivovím (jehož tu mnoho bylo)
zastavili a na trucelmana (slove také <i>dragoman</i>), kterýž za námi z
Jerusaléma přijeti měl, očekávali.</p>

<p class=MsoNormal>Byl pak týž trucelman z Rámy, kterýž nás do země Svaté
nejprvé uvedl, a proň jsme na svůj groš do Rámy poslati musili; kterýž po
vyřízení svých věcí v Jerusalémě (neb ač pro nás tam přijel, však při té
příležitosti svých věcí a prospěchů nepominul) na oslu k nám přijel, a my také
hned na naše neohebné a dlouhouché podsedlníky jsme vsedali, a <i>vicaria</i>,
rozžehnavše se s ním, opustili; sami pak ve jménu božím okolo dvou hodin před
večerem k straně západní se obrátili.</p>

<p class=MsoNormal>I jeli jsme s počátku dosti dobrými cestami až do noci, a
měli jsme lepší cestu, nežli když jsme nejprv do města z Rámy jeli, a touto
jinou nás trucelman vedl, kteráž na levou stranu, a předešlá na pravou šla.</p>

<p class=MsoNormal>V noci napomenul nás trucelman, abychom tiše jeli a
nerozprávěli, že blízko cesty jsou stráně skalnaté, na nichž Arabové jeskyně a
boudy mají a v nich přebývají, tak aby, že tudy putujeme, nezvěděli a nás
neobloupili. Pročež s velikým strachem vespolek jsme jeli, až jsme těch strání
minuli, na nichž jsme nemálo ohňův páliti viděli i psy štěkati slyšeli; což se
stalo okolo čtvrté hodiny na noc.</p>

<p class=MsoNormal>Potom jsme mezi jakési vinice přijeli, kdež nám trucelman
ssednouti kázal, a Turci oslům obrok dali. Mezi tím vběhli někteří do vinic a
nám mnoho velikých hroznův dobrého vína přinesli, jehož jsme s chutí pojedli, a
potom se na zemi položili a pospali. Sotva hodina minula, trucelman nás zase
zbudil a vsedati velel; což když se stalo, bylo každému z nás divné, že jsme
povrchu šaty vlhké a mokré, jakobychom zmokli, měli, a noc jasná beze všeho
mračna byla. O čemž nám trucelman zprávu dal, že se stalo za příčinou tichého
času, a že větru nebylo, a tehdáž že rosa hrubě padá a k zrůstu obilí, vína a
jiných věcí velmi nápomocna jest; sice žeby všecko od denního horka vyhořelo a
vyschlo.</p>

<p class=MsoNormal>Od toho místa jeli jsme zlými cestami pro vrchy, skály a
rokle, kteréž se tu začaly, a trvaly až do hodiny přede dnem; kdyby byl měsíc
nesvítil, byli bychom bez úrazu a většího nebezpečenství z nich nevyjeli.</p>

<p class=MsoNormal>Potom když se rozednilo, jeli jsme pěknými rovinami mezi
rolím zdělaným a olívovými i jiného ovoce lesy, a tu jsme nejprvé viděli jakési
husté bodlačí s velikými ostny co prostřední špendlíky, však tlusté a mocné,
žeby skrz nejlepší šaty snadně prošly, a toho bylo místo plotu a trní podlé
cesty plno; kterémužto když jsme se divili, že tak velice bodlavé a mocné jest,
dal nám zprávu trucelman, že z takového Židé Kristu pánu korunu spletše, na
hlavu vsadili a do kůže vtiskli. Kdež jsme se více ukrutnosti židovské
podivili; neb tak špičaté a dlouhé ostny, nejináč než jako hřebíky, těžkost a
bolest velikou Kristu pánu učiniti musili. Od čehož podnes Vlaši tomu trní <i>Spina
santa</i>, totiž „svaté trní“, Arabové <i>Alhansegi</i>, latině <i>Rhamnus</i>
říkají. <i>Bellonius observ</i>. Toho bodlačí po těch cestách až do Gázy mnoho
se nachází.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165215">Kapitola 2.</a></h1>

<p class=MsoNormal align=center style='text-align:center'><b>O přijetí k městu
Ráma a odtud do města Gázy.</b></p>

<p class=MsoNormal>&nbsp;</p>

<p class=MsoNormal>V neděli 20. dne měsíce Září přijeli jsme ranním jitrem po
rovinách k městu Ráma, o němž jsem v prvním dílu psal; však do něho jsme
nejeli, ale uhnuli se na levou ruku na jakés zorané pole, na němž mnoho olívoví
stálo, půl míle vlaské od města, na kterémžto, že trucelman do města do domu
svého za příčinou potřeb svých odjel, jsme s oslů dolů ssedli a na něho
očekávali.</p>

<p class=MsoNormal>Někteří mezi tím procházeli jsme se pod tím olívovím, a
viděli jsme zvířátek množství, kteréž někteří spisovatelé latině <i>Chamaeleon</i>,
vlasky Chameleonte jmenují, veliké co veveřice (a některé něco větší), hubené
po hřbetě, puchýřů plné co zemská žába, šeredné, šeré a názelené barvy, s
ocasem dlouhým co německá myš, s hlavou velikou a s zuby ošklebenými, jakoby se
smálo.</p>

<p class=MsoNormal>To zvířátko jest velmi směšné svým nahoru na štěpí i zase s
nich dolů lezením, kterýchž jsem v těch i jiných potom místech až i v Egyptě
začasté a mnoho vídal. Nebo na spůsob ještěrek na člověka patříc se zastavuje a
proti němu divně kejkluje, se točí a probíhá, jakoby se z přítomnosti jeho
radovalo. O němž píší, a nám také svědčili v těch zemích jednomyslně, že nic
nejí ani nepije, ale od samého povětří a slunce že živo zůstává; a protož že se
proti paprslkům slunečným ústy obracuje a jimi nejináč než jako nějakým pokrmem
břicho své naplňuje a nadýmá. Má také tu vlastnost, že na kterou barvu aneb věc
jakékoli barvy, buďto zelenou, červenou, modrou, bílou etc. se posadí, takovou
na se vezme a na sobě ji míti bude; což někteří bázni jeho a jiní radosti
přičítají.</p>

<p class=MsoNormal>Zvířátko toto hadům a jiným jedovatým živočichům jest velmi
odporné, číhá a běhá ze všech stran, zdali by hada neb co jiného vidělo na
slunci se sušiti a spáti; a když co spatří, hned vyleze a posadí se nad něj, a
tehdáž vypustí dolů na hlavu jeho mok jedovatý, kterýž se jemu z úst co po
nitce dolů táhne; když pak uhlídá, že dobře nad hlavou nesedí, poodsedne sobě
rovněji, až je stihne, od čehož vše brzy umříti musí; jakož jsme pak znamení
toho dosti na množství hadích koží slečených, a některých dosti velikých, na
dva i tři lokty dlouhých, viděli. <i>Andrea Corsali nelle lettere. Giovan Lioni
Africano della descrittione dell‘ Africa. Edoardo Lopez nella descrit. di Congo
etc. A Plinius lib. 28. cap. 8.</i> mnohem více o něm, a že se i v lékařství
užívati může, vypisuje.</p>

<p class=MsoNormal>Když se již k polední schylovalo, trucelman k nám zase
přijel a s sebou snídaní přinesl, totiž hus pečenou, vnitř místo jablek rýží
dobře vycpanou, kteréž jsme velmi vděčni byli a k ní se na zem po turecku
zasaditi nemeškali. Mezi tím trucelman hus na šat položiv, ji oběma rukama jak
mohl trhal, a rýži na šat vysypal; potom nám svýma dobře zamaštěnýma rukama
kredencoval a z ručky do ručky (jakž se říká) podával, a rýže po hrsti, až mu
se skrze prsty trousila, každému z nás uděloval. Načež my nic nedbajíc, také
sami bez nožův, bez lžic totéž činiti a tak jísti musili, vedlé přísloví: <i>Necessitas
non habet legem</i>, že „potřeba žádného vyměření nemá“; a dobře nám chutnala,
lépe nežli jakž říkají: <i>Ori dulcescit faba frigida, quando famescit</i>, že „hlad
jest dobrým kuchařem, třebas syrový bob osladí“. Jakož pak když jsme se
trucelmanovu trhání smáli, dal nám odpověd, že takové předkládání pokrmů jest
nejstarší. A od toho času vzešlo: <i>Al buon tempo, quando se tagliava el sorgo
con le scalle</i>, „za onoho zlatého věku, když se ječmen řebříky místo kosy
sekával“. Potom jsme se každý toliko po kraptě vína (neměvše ho více) napili a
hned vzhůru byli a na cestu se obrátili, kterážto velmi rovná, pěkně zdělaná a
úrodná byla, a tak trvala, až jsme se okolo západu slunce k jakési vsi, na ten
čas Dutt neb Dutty řečené, přiblížili.</p>

<p class=MsoNormal>Za starodávna nedaleko té vsi, blíž moře prostředního, byl
[1] přístav a město řečené <i>Azotus</i> aneb <i>Asdod</i> (česky znamená
milost ohně), jedno z pěti měst předních filistinských, v nichž obrové Enakym
bydleli, kterýchž Jozue po dobytí města vyhladiti nemohl. Jozue 11. 13. 15.</p>

<p class=MsoNormal>V tom městě byl chrám modly <i>Dagon</i>, jejížto hlava,
ruce před archou páně, kteráž tam od Filistinských vnešena byla, klesly a na
zem padly. Jud. 10.</p>

<p class=MsoNormal>Blízko toho města Judas Machabejský od <i>Bacchida a Alcyma</i>
zabit byl. 1. Macch. 9. 10. 11. Potomně od Jonaty Machabejského dobyto a
vypáleno bylo. <i>Ibid.</i> Tam také svatý Filip apoštol, byv od Ducha svatého
pochopen, Krista pána kázal. Actorum 8.</p>

<p class=MsoNormal>Když křesťané ty země drželi, byla v něm biskupská stolice,
a <i>suffraganeus</i> Trevirský užívá titule biskupa z Azotu. <i>Hier. in lo.
Hebr. Brocar. Vilhel. Tyr. 4. bel. c. 12.</i> Těchto časův pobořené leží, z
jehožto řícenin opodál od břehu mořského tato ves vystavena jest, pro
bezpečnost před loupežníky mořskými a lepší vycházení na pole a rolí blízká. A
jakož se prvé Azdod nazívalo, nyní málo rozdílněji Dutt se jmenuje.</p>

<p class=MsoNormal>Mimo tu ves Dutt jde silnice veliká z Asie menší a jiných
zemí s ní mezujících, tak že co z těch království lidu po zemi do Mechy,
Medyny, do Egypta a jiných dalších končin putuje a táhne, všickni tudy
procházeti mohou, a vedlé soudu mého největší silnice v tureckém panství jest.
Jakož pak odtud koliks málo honův do jedné turecké hospody (kteréž obyčejně při
takových silnicích bývají) jsme přijeli a v ní přes noc zůstali.</p>

<p class=MsoNormal>Byla pak od našich hospod jak z strany stavení, tak i
chování nás rozdílná. Stavení měla na spůsob čtverhraný všecko od kamene, zdi
vysoké jako při zámcích, a v těch jedny toliko vrata, veliké jako brána při
městě bývá. Vnitř vůkol těch zdí bylo loubí aneb klenutí, co v klášteřích
ambitové, kteréž do dvoru čtverhraného otevřené stálo. Vrata byly železné, a
toliko se závorou zastrkovaly. Hospodáře ani žádného člověka, kterýž by nás
přivítal, ovšem pak něčím opatřil, tam jsme nenašli; nýbrž přijevše před vrata,
je jsme otevřená našli a upřímo do dvoru vjeli, kdež sedláci aneb osláři své
osly od nás vzali. Po té zavřeli jsme ty vrata na závoru, a sami místa, kde
bychom noclehovati mohli, hledali. I ačkoli ten dvůr byl přes padesáte krokův
zdélí a tolik zšíří, však na něm ani pod tím klenutím místa žádného, na němž by
se poseděti a poležeti mohlo, nebylo: všudy lidských i hovadských nečistot plno
bylo; nicméně chtěli-li jsme co jísti a pospati, semotam místa jsme sobě
vybírali a uklizovali, a co jsme s sebou přivezli (totiž chleba a vody), toho
požili a poté odpočinuli.</p>

<p class=MsoNormal>Nemohu toho pominouti, abych něco obšírněji o tureckých
hospodách napsati neměl. V zemi turecké jest mnoho na silnicích takových
hospod, netoliko při větších i menších městech, ale i v soukromí, na pouštích a
krom lidí: však jedny nákladnější nežli druhé bývají, z nichž tato naše
nejchatrnější byla. Nebo které jsou nákladné, ty tímto spůsobem vystaveny
bývají, totižto: klenutí mají vůkol na spůsob suchých sklepův u nás, toliko že
tam z té strany dveří do placu a dvora otevřené jest, a nad ním pavlač, při
kteréž vůkol maličké komůrky jsou. Dolejší klenutí jest místo marštalí, pro
opatření kupectví a ochránění hovad od dešťů, zimy etc. obyčejně z štukového
kamene, pěknými mramory řemeslně ozdobené, a střechy olovem přikryté má, dvůr
dlažený, a studnice neb čisterna ozdobná, jednomu každému ku pohodlí tam bývá.</p>

<p class=MsoNormal>Některé pak takto staveny bývají, totiž že toliko vysoká zeď
a ohrada okolo velkého dvora, a vnitř jiná nízká tří neb čtyř střevíc zvýší od
země jde, a s tou nižší zároveň až k ohradní zdi rumem vyplněno jest, na
kterémž místě lidé, a na nižším místě hovada s náklady zůstávají: však i na tom
vyšším místě časem lidé pokoje užiti nemohou, proto že hovada a zvláště
velbloudi dlouhými krky svými k nim dosahují, a když jedí, často jim bezděk
přisluhují; ač někteří z nich své koně a jiná hovada tomu učí, aby s nimi jedli
i leželi, jako ti, kteří u nás psy domácí při stole chovají a trpí.</p>

<p class=MsoNormal>Slovou pak ty hospody všecky malé i veliké turecky <i>Seray,
Caravanseray, Carvatscharas, Carabachara</i>, arabsky <i>Champ</i> neb <i>Han</i>.
Takové pak hospody stavěli a podnes stavějí císařové turečtí, bašové a jiní
bohatí páni, a to nejvíce z těch příčin, že ve všech těch zemích hospod žádných
není, v nichž by putující pohodlí užiti mohli; nebo velmi mnoho putují,
důstojníci pro časté úřadův a míst měnění a se stěhování, vojáci pro ustavičné
války v rozdílných krajinách, a lid obecný pro kupectví a rozličné obchody; a
řídká města i vesnice jsou, do nichžby jako u nás každodenně dojíti mohli.</p>

<p class=MsoNormal>Nejvíce pak to z náboženství místo almužny činí. Nebo slib
učiníc, že když <i>Meschit</i>, lázeň obecní, most kamenný, špitál aneb takovou
hospodu vystavěti dá, má za to, že ti, ješto v takových místech jeho skutků
dobrých poživou, jemu modlitbami svými a žádáním štěstí vše dobré v tomto
životě i po smrti spůsobí; zvláště když jim nějaké nebezpečenství války, nemoci
atd. nastává, takovým slibem sobě pomoci chtějí.</p>

<p class=MsoNormal>Jiní, kteříž dětí a přátel nemají, aby statek jejich
roztrhán a od lidí rozebrán nebyl, raději po sobě památky dobré zanechati
chtějí, a některé z těch jmenovaných kusův, anebo všecky společně, totiž <i>Meschit</i>
při hospodě a lázeň k tomu pro všecky putující vystavěti dají.</p>

<p class=MsoNormal>Však na tom nejvíce záleží, že k nim veliká nadání nařídí s
jistými pravidly, vedlé vůle dobrodince a velikosti důchodův nařízených,
totižto že při některé takové hospodě všem putujícím, buď jich mnoho neb málo,
za měsíc několikráte se tu zastavujícím, jísti a vyměřené opatření dávati,
lázeň a přitom všecku povolnou službu darmo prokázati musejí, místem za tři
dni, místem den, dva atd., a někdy, by člověk nechtěl chleba a jídla vařeného
přijíti, tedy se ho doprosí a jej jako donutkají. Pročež nešetří žádných osob,
buď on Turek, křesťan, Žid a kdokoli jiný, vyššího neb nižšího stavu. A také se
žádný baše a jiný slavný pán turecký nenajde, kterýž by takové hospody minul a
v ní zavděk nepřijal, má-li aspoň sám pro sebe lahůdky, tedy čeledi jeho a
hovadům se dobře stane. Sami pak potřeby své s sebou vézti musejí, jako lžíce,
misky, modraci a co jiného potřebují, neb jim tam nic než samého příbytku a
jídla bez nádob propůjčují. Jaké pak krmě obyčejně dávají, také toho doložím.
Nejprvé dávají kaši, buďto z <i>Trachana</i> neb <i>Bohurt</i> neb <i>Affcos</i>,
anebo z <i>Riz. Trachana a Bohurt</i> jest věc z pšenice s kyselou smetanou
smíchaná a spolu zvařená, potom na slunci sušená a rozdílným spůsobem strojená,
podobně tomu co Vlaši <i>Maza</i> jmenují. Affkos, z latinského slova <i>Aphaca</i>
vzaté, vaření, roste v Egyptě, a odtud se po lodích do všech zemí dodává. Riz
jest rýže, vaření známé. Potom masa kus vařeného s polívkou, a někdy pečeného
dávají, k tomu chleba a ovoce vedlé času v roce, že s nimi každý spokojen bývá;
jakž více o tom <i>Augerius de Busbec. epist. Turcic., Leuenclavius Turc.
Chron., Pet, Bellon. observ.</i> a jiní vypisují.</p>

<p class=MsoNormal>Jakož jsem pak málo výše toho doložil, že na větším díle
takové hospody lidmi a hospodáři osazeny i důchody obdařeny jsou, tak také
některé pusté stojí, tím toliko pohodlné, že se v nich lidé před loupežníky,
deštěm atd. ve dne i v noci ochrániti mohou; a takové právo jest: které <i>Caravanna</i>
neb tovaryšstvo tam se dostane, ti po sobě vrata zavrou, a žádných k sobě, byť
jich ještě více bylo, leč z své dobré vůle nepustí. A taková tato naše
neopatřená byla; tím jsme jí toliko užili, že jsme v ní před Araby, kteříž by
na nás bezpochyby ve snách byli připadli, bezpečni byli. Avšak přece lotři,
nemohouce k nám, v noci když jsme leželi, kamení na nás přes zeď házeli; ale
žádného z nás díky Bohu neuhodili.</p>

<p class=MsoNormal>Dvacátého prvního dne téhož měsíce, v pondělí den svatého Matouše,
jak se počalo rozednívati, na osly jsme vsedli a z hospody bez poděkování
vyjeli, a odtud jeli k straně polední pěknými rovinami, než na větším díle
písčitými; místem dosti blízko moře po pravé straně jsme měli.</p>

<p class=MsoNormal>Když jsme něco málo poodjeli, náš trucelman zastaviv nás
omlouval se, že s námi za příčinou spravení sobě některých svých pilných věcí
dále jeti nemůže, poroučeje nás jednomu z pěších k průvodu, a rozžehnav se s
námi, zpátkem domů do Rámy se navrátil, a my naší cestou předse jeli.</p>

<p class=MsoNormal>Okolo tří hodin na den viděli jsme přes 20 Turků v poli
řadem vedlé sebe na pěkných koních jeti, a každý při koni jednoho chrta na
šmečce vedl, okolo nichž několik pěších s dlouhými ručnicemi šlo. Vidouce je
zdaleka, lekli jsme se jich; ale poznavše, že na štvaní z Gázy vyjeli a nás
pokojně minuli, zase jsme potěšeni byli. V tom letělo přes ně a nás několik
trofů, a ti po straně nás blízko v poli zapadli; pročež naši pěší volali na ty
jízdné a jim je ukazovali, načež dva z pěchoty s ručnicemi se odmísili a k těm
trofům po kolenách dosti blízko dolezli i na ně vystřelili, ale žádného
nezastřelili, proto že podlé přísloví „velmi dobře v těch zemích s ručnici pod
vodou umějí“.</p>

<p class=MsoNormal>Nedaleko odtud na pravé ruce při moři viděli jsme říceniny
někdy slavného města Aškalonu, vykládá se na česko: strážce ohně, kteréž bylo
jedno z pěti měst předních filistinských. Položení mělo při moři jako půl
kruhu, a tou příčinou znamenitý přístav a obchod tu byl. U toho města Samson
těch 30 mužův zabil a jejich šaty aneb sukně těm, ješto pohádku jeho uhodli,
daroval. Jud. 14.</p>

<p class=MsoNormal>Činí se o tom městě zmínka na mnohých místech starého
zákona, jako Josue 13., 2. Reg. 6., Jud. 1. etc., 2. Reg. 1., Jerem. 25., Amos
1., Soph. 2., 1. Mac. 10. Z toho města byl rodem onen Herodes, kterýž
nemluvňátka zabiti dal, a v něm mimo jiné stavení slavný palác vystavěl.
Joseph. ant. 17. Za času křesťanského držení byla v něm biskupská stolice,
avšak pod správou stolice Betlémské zůstávala; bylo také hrabství, a pán toho
města sloul hrabě Aškalonitské. Vilh. Tyr. II. bell. sac. 12. et 14. bell. 12.
et 18. bell. 24. [2] Podnes ještě tam viděti slavných paláců, věží atd.
říceniny, a jest městečko Arabů, Židů a jiné luzy plné, ale v něm jsme nebyli,
než minuli jsme ho.</p>

<p class=MsoNormal>Odtud nedaleko odjevše, měli jsme po stranách blízko cesty v
polích pěkné zahrady s rozličným štěpím, mezi nimiž jsme dobrou chvíli jeli, a
zvláště vedlé cesty mnoho fíkových stromů (vlasky <i>Figari di Faraone</i>,
totiž Faraonový fík, latině <i>Sycomorus</i> řečený), větších nežli u nás
vlaských ořechů stromoví, jsme viděli, o nichž nížeji při vypsání Egypta
doloženo bude.</p>

<p class=MsoNormal>Okolo poledne viděli jsme město Gázu, a k němu se
přiblíživše, napřed do města jednoho z pěších našich vyslali, aby k nám
trucelmana toho města přivedl. Nebo v předních městech těch krajin trucelmanové
jsou nařízeni, a ti jakž přezvědí, že přespolní křesťané před městem jsou, jim
průvod do města od Sangiachy vyjednati musejí, sice žádný do města pod velikou
pokutou nesmí.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165216">Kapitola 3.</a></h1>

<p class=MsoNormal align=center style='text-align:center'><b>Příjezd do města
Gázy, a co v něm předsevzato bylo.</b></p>

<p class=MsoNormal>&nbsp;</p>

<p class=MsoNormal>Po malé chvíli přišel k nám trucelman, maje průvod od
sanjiáka, a nás vlaskou řečí přivítal, a jak bychom se chovati měli, vyučoval.
Po té nás do města uvedl a před námi šel, každý pak z nás svého osla za sebou
vedl a tlumok na zádech nesl; až nás přivedl do jakéhosi domečku, kterýž měl
býti hospodou neb špitálem poutníkův, ale u nás by sotva pastuší chalupou
slouti mohl. Nebo v něm, jakkoli v malém počtu jsme byli, směstnati jsme se
nemohli, nýbrž vně na malém dvorečku přes noc ležeti jsme musili.</p>

<p class=MsoNormal>Bydlel pak v té chalupě Řek jeden, a to ten, o němž jsem
nahoře v prvním dílu 56. listu zmínku učinil, že na lodí <i>Silvestra</i>
řečené, když od loupežníků vybojována byla, život svůj zachoval; a ten nám
zprávu dostatečnou o všem učinil, nebo i vlasky mluviti uměl, pročež nám radou
svou dobrou mnoho prospěl. Nebo radili jsme se s ním, kterou bychom cestou z
Gázy do Egypta nejpříhodněji jeti mohli. I oznamoval nám o dvojí cestě, jedné
po zemi a druhé po moři. Jak pak nebezpečná po zemi jest, pro Araby a pro zlé neúrodné
písčité bez vody pustiny, obšírně vypravoval. K tomu že bychom se na ni v tak
malém počtu vydati nemohli, lečby Caravana, totiž tovaryšstvo nějaké (o němž
doleji více psáti budu) tam táhnoucí se nahodilo, a na ten čas že v Gáze o
žádném neví, a třebas v několika nedělích že bychom se žádného nedočkali. A
protož nám radil, abychom se po moři k Damiátě, nejbližšímu přístavu a městu
egyptskému při zemi svaté, vypravili, a tím časněji na lodi v přístavu se
vyptali. Kteréžto jeho poslední rady netoliko pro pospíchání naše, ale i pro
nebezpečenství Arabův, následovati jsme umínili, vedlé přísloví: Quando vedi el
lupo, non cergar le soi pedage. <i>Corazon que sabe temer, sabe guardar la
vida. De ligero viene et peligro, que es menosprecciado</i>. „Když vlka vidíš,
nehledej jeho šlepějí. Mysl, která se umí báti, umí život zachovati; nebo
nejspíše z pohrdání přichází nebezpečenství.“</p>

<p class=MsoNormal>I vyptávali jsme se na lodí, a s velikou radostí na jednu
tureckou lodí <i>Caramusalu</i> řečenou se vyptali, kteráž jednomu Turku
přináležela. S tím jsme dali jednati, zdali by nás s sebou do Damiáty vzíti
chtěl, a velmi těžce to při něm obdrželi, že se nás vzíti uvolil, pro množství
Turkův, Arabův a kupectví, jimiž svou lodí naloženou měl; ale naše peníze byli
mu žádostivé, a víc se mu od nás, nežli by trojnásobně tolik Turkův bylo,
dostalo.</p>

<p class=MsoNormal>Pročež starali jsme se, jak bychom s dotčeným patronem
smluvili a potrav na lodí sobě najednali; a majíce toho mnicha řádu svatého <i>Dominica</i>
v tovaryšstvu svém, kterýž tureckých zemí obyčejův a řeči dobře povědom byl, a
abychom se jemu důvěřili, nás nabádal, uvoluje se, když mu něco peněz dáme, že
všecko za nás rád chce spraviti, a svého dílu k tomu upřímně přiložiti
neopomine; k čemuž od něho namluveni byvše, tak jsme učinili, a několik <i>cechinův</i>
na zaplacení patronovi a spravení nám do lodí potrav jemu odevzdali. Kterýž s
naším hospodářem Řekem k patronu šel, a co s ním smlouval, jiného nevíme než
to, že vrátiv se stýskal sobě strany práce své v tak veliké horko, a žeby více
nechtěl za nás choditi, pravě, že se dosti nebezpečně s Turkem patronem pro nás
navadil a natáhal, tak že nemalé nebezpečenství pro nás vystáti musil; nicméně
že přece rozšafně a v mírnosti s ním smluvil, totiž z devíti širokých tolarů,
to jest u nich piastrů. I bylo nám toho mnicha, když tak naříkal, spočátku
dosti líto; ale jakž jsme o sumě s patronem smluvené uslyšeli, náramně jsme se
ulekli, a počali mnicha v domnění míti, že jest konečně svou osobu na naše
peníze vychovati umínil. A však nechali jsme ho na ten čas při tom, chtějíce důkladně
jeho upřímnosti zkusiti. <i>Non vien ingannato se non chi se fida</i>, totiž: „Kdo
se komu dověří, ten nejspíše oklamán bývá.“</p>

<p class=MsoNormal>Když bylo patronu zaplaceno, dal se mnich do kupování
potrav, a nakoupil něco málo kuřat, vajec, ovoce, chleba čerstvého, i dvakrát
pečeného biskotu, a místo vína, kteréhož se v Gáze nemohlo dostati, několik
džbánů vody spravil, a maje toho mnohem více za ty peníze, kteréž jsme mu dali,
nakoupiti, nás ze všeho vypočítal, a tu nám již v patrné podezření přišel. <i>Ha
dato le sue conditioni in nota</i>. Nebo nám vědomé bylo, jak se co v tom městě
platí, i co patronu v slušnosti dáti měl, že jest sobě při nejmenším polovici
toho zachovati musil; což tovaryšstvu velmi nelibé i stížné bylo. Nebo každý
věděl, kde ho střevíc hnětl a že málo v měšcích bylo: mnoho v Jerusalémě vydání
přišlo, mnoho na tak dalekou cestu, kterouž jsme před sebou měli, potřebí bylo.
Pročež jsme poznali, že ho Jidáš měšcem uhodil, a my chtějíce se louži vyhnouti
(když jsme Řeku nechtěli toho svěřiti) do bláta jsme upadli. <i>Havevamo da far
con un barbier, che sapeva piu rader, che spender</i>; totiž: že jsme měli
činiti s holičem, který nás bez břitvy uměl holiti, ale neupřímně skupovati.</p>

<p class=MsoNormal>Z té příčiny tehdáž jsme přemýšleli, jak bychom ho zbýti a
pěkně odbyti mohli: ale byt liškou podšitý, neměl mošny syty; uměl tak s námi
zacházeti, že vol neb nevol s ním jsme dále táhnouti musili, a však jemu se v
ničemž nesvěřili.</p>

<p class=MsoNormal> Mezi tím spatřovali jsme v městě, co se nám vidělo, jakožto
v posledním a pomezním země svaté. Nebo jest podnes město dosti veliké, však ne
tak ozdobené mnohými velikými a starožitnými staveními jako Jerusalém, a domy
také obecné chatrnější jsou nežli v Jerusalémě. Zdí žádných nemá, toliko zámek
neveliký, na malém vršku čtverhraně stavený a ohražený, v němž Sangiach obydlí
své má, kterýž vystavěl <i>Balduinus</i> král Jerusalémský. <i>Vilh. Tyr. 14.
bel. sac. 12.</i></p>

<p class=MsoNormal>Obyvatelé jeho jsou Turci, Řekové, Arabové a Židé. Od
kupectví a všech potřeb ku pohodlí veliký dostatek v něm se nachází. Nebo
zahrady a rolí mnohé mají, štěpí palmového granátových jablek, limounového atd.
fíkového, olívového dostatek. Však palmy jsme malé viděli proti egyptským, za
příčinou menšího horka nežli v Egyptě; pročež doleji o nich vypisovati budu.</p>

<p class=MsoNormal> A pro tu příčinu všecky <i>Caravany</i> do Egypta a Indie,
a zase odtud do Asie, k tomu městu táhnouti obyčej mají, a v něm potřeby na
daleké cesty, zvláště z té strany do Egypta a [1]Arabie pusté, kdež žádného
města ve dvanácti dnech cesty i více se nenachází, sobě přihotovují.</p>

<p class=MsoNormal>Slove pak těchto časův Gazera a Gazara, před lety sloulo
Gáza, a židovsky <i>Aza</i>, na česko se vykládá „síla“. Nebo bylo veliké a
přední z pěti měst Filistinských, dobře zpevněné, od moře dobré půl druhé míle
vlaské ležící.</p>

<p class=MsoNormal>Nejprvé to město Židé s hejtmanem svým Kalefem dobyli. Josue
10. 11. 12. 13. 15. Tu také Samson železné brány města toho vzav na záda, na
vrch blízko Hebronu odnesl. Jud. 1. Týž Samson potom byv jat, a oči vyloupané
maje, v vězení samotížný mlýn táhnouti, a v domě jednom velikém před knížaty
Filistinskými hráti musil; kdežto ujav dva sloupy, na nichž všecko stavení
stálo, ty sloupy na knížata a všecken jiný lid porazil, tak že jich tehdáž do
tří tisíc pobito bylo. Jud. 6. 16.</p>

<p class=MsoNormal>Proroci tomu městu veliké zkázy předpovídali, jakož pak
Alexander veliký, veda válku proti Peršanům a dověděv se, že město Gáza lidem
perským osazeno bylo, po dobytí Týru k němu přitáhl, a po dvou měsících od
obležení je dobyl a z kořen vyvrátil, od čehož za dlouhý čas zpuštěné stálo.
Jos. 11. ant. 8.</p>

<p class=MsoNormal>Potom za času Machabejských počalo se zase stavěti. 1. Mach.
7. 9. 13. 14. 15. etc. A brzo tak hrubě zrostlo, že po kolikas málo letech,
když je Alexander Janneus oblehl, celý rok před ním ležeti musil, a naposledy
zradou jednoho hejtmana v městě jeho se zmocnil. Jos. 13. ant. 19.</p>

<p class=MsoNormal>Za časův Herodesa krále bylo pěkně spraveno, a císaři
Římskému Oktaviánovi v moc přišlo, kterýž je od země Judské odcizil a k Syrské
připojil. Jos. 17. ant. 17. Svatý Jeroným připomíná in loc. Heb., že za jeho
časů velmi lidné bylo; a znáti z toho, když ho Alexander veliký dobyl, že jest
v kostele modly Apollinis shromážděných do pěti set radních pánův jal a pobil.
Jos. 13. ant. 19. V tom městě <i>Sylvanus</i> mučedlnickou smrt s čtyřicíti
tovaryši svými podstoupil, jakž o tom Niceph. hist. Eccl. lib. 7. c. 16.
obšírně vypisuje.</p>

<p class=MsoNormal>Na ten čas nic starožitného tam neukazují, nežli říceniny
toho velikého domu, v němž Samson ty Filistinské zařítiti měl; a chtějí
někteří, že tentýž dům byl chrám modly Dagon. Brocard. itin. 7. Breid. Nyní se
zase k své cestě navrátím. Oznámil nám patron, abychom se druhého dne ráno k
moři najíti dali, že míní odjeti. Pročež v úterý po svatém Matouši 22. dne
měsíce Září, okolo dvou hodin na den, přivedli nám sedláci osly; a rozžehnavše
se s Řekem hospodářem naším, a jej almužnou spokojivše, šli jsme skrze město
druhou stranou k západu slunce, a mezi zahradami vsedše na osly, jeli jsme na
půldruhé míle vlaské velikými písky až k moři, kdež jsme se dověděli; že patron
větru očekávaje dále jeti nemůže; pročež tu v tom písku v velikém horce od
slunce po vrchu, a od písku pospodu, ten celý den a noc, s velikou naší
těžkostí, ležeti jsme musili: však potěšeným srdcem, že se z těch zemí tak
příhodně a brzo, vedlé žádosti naší, máme odebrati. <i>Cor contento e schiavina
in spalla</i>: „Mysl spokojená jest jakoby se dobře odíl.“ A kdo chce užiti
sladkého, musí okusiti kyselého.</p>

<p class=MsoNormal>Tehdáž když jsme tu čekali, chodil jsem a ohlédal jsem se
vůkol břehu pilně, a bylo mi divné, že jsem města někdy slavného a velikého
Konstancia téměř žádných řícenin neviděl; souditi jináč nemohu, než že mořským
pískem zanešené a do města Gázy odvezené býti musily. Nebo též město bylo tu u
přístavu a sloulo Majoma neb Majonia, a za času Konstantina císaře, že v něm na
větším díle křesťané byli, Konstancia nazvané bylo a osvobozeno, aby městu
Gáza, v němž tehdáž všecko ještě pohané bydleli, poddané jako před tím nebylo.</p>

<p class=MsoNormal>Za času Juliána císaře bylo zase k Gáze připojeno a Gázou
pomořskou nazváno. Hieron. in ep. Paulae, et in vita Hilar. Hist. Trip. lib. 6.
c. 4. Niceph. 10. hist. c. 4.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165217">Kapitola 4.</a></h1>

<p class=MsoNormal align=center style='text-align:center'><b>O plavení se našem
z země Svaté až do Egypta k městu Damiáta.</b></p>

<p class=MsoNormal style='text-indent:0cm'>&nbsp;</p>

<p class=MsoNormal>Téhož měsíce 23. dne, okolo dvou hodin na den, přijeli pro
nás turečtí marináři k břehu na bárce, a nás k lodí <i>Caramusaly</i> opodál na
moři kotvemi se zdržující přivezli. Když jsme se do ní dostali, uhlédali jsme
ji plnou lidu tureckého a arabského, tolikéž jejich žen a dětí, že nám sotva
patron místečko v ní vykázati mohl, a to bylo, coby tři osoby leže směstnati se
mohly, a nás bylo sedm poutníkův: tu každý může souditi, jak jsme se z tak malého
prostranství radovati mohli. Mněť jest prvé na mysli až do té chvíle leželo ono
první s vojáky z Benátek plavení, a za obtížné jsem je sobů pokládal: ale tuto
byl bych polovici takového pohodlí rád přijal a na něm přestal, a více jsem na
ně nespomínal. <i>Un fatto desmentiga l‘ altro.</i></p>

<p class=MsoNormal>Lodí <i>Caramusala</i> byla dosti veliká, však po vrchu
nezabedněná a nepřikrytá jako lodí veliká. Měla tři veliké plachty a dvě bárky
přivázané; marinářův na ní bylo do dvanácti, tak ošatěných pacholíkův, jako
jsem o Arabech při vypsání hory <i>Quaranteny</i> v prvním dílu položil, totiž
že byli nazí a bílí co cikáni: pravá cháska od Žamberka.</p>

<p class=MsoNormal>Mezi tím ten celý den na té lodí státi jsme musili a na vítr
očekávali, dobrou vůli sobě činíc s potravami nakoupenými, za jiné nedržíce,
nežli že se na druhý den do Damiáty dostaneme; a také abychom těm pohanům
laskominy udělali, zhojna jsme sobě vedli, až jsme všecko do večera (krom něco
biskotův) vytrávili.</p>

<p class=MsoNormal>Okolo druhé hodiny na noc rozkázal patron kotve vytáhnouti a
všecky plachty spustiti, a tehdáž jsme se ve jmenu božím od země linuli a tu
celou noc dobrým větrem plavili.</p>

<p class=MsoNormal>Ráno 24. dne ještě jsme zemi Svatou viděli, proto že jsme se
k polední straně jako vedlé země dávali. Potom se vítr obrátil k půlnoční
straně a nás dále na moře vehnal, tak že jsme již o polednách země neviděli; a
po té se vítr pomalu utišil, že jsme na jednom místě stáli. Před večerem
povstal vítr k naší cestě příhodný, ale zas po některé hodině v noci až do rána
se utišil.</p>

<p class=MsoNormal>Dvacátého pátého dne počal zas dobrý vítr váti až do
nešporů, ale potom až do noci ticho bylo. Po půlnoci do rána pozdvihl se zase a
drahně cesty nám ukrátil.</p>

<p class=MsoNormal> Dvacátého šestého dne od rána až do poledne ticho bylo,
potom na ostatek toho dne a přes celou noc dobrý vítr byl. Dvacátého sedmého
dne, když svítati počalo, poručil patron plachty spustiti a svinouti, i jednu
kotev do moře pustiti, proto že nás vítr blízko k zemi byl přihnal, kteráž nám
byla po levé straně mezi východem a polednem; nám pak bylo velmi vděk, nejináč
myslíce, nežli že již konec našeho plavení bude a ta země že Egyptem jest. Ale
zmýlila nás naděje, neb jsme tu státi musili, až by nás jiný vítr nežli ten,
jímž jsme dolů sjeli, na moře výš vynesl. Po hodině rozpustili jednu plachtu, a
malým větříkem jsme se plavili; po té zas zastavili a kotev do moře vrhli, až
do nešporu odpočívajíce. Potom jsme se plavili až do noci, a přes celou noc
stáli.</p>

<p class=MsoNormal>Dvacátého osmého dne ráno na usvitě marináři vytáhše kotev,
všecky plachty rozpustili; i plavili jsme se dobrým větrem. Když bylo okolo
snídaní, zahlídli jsme věže od Damiáty. Pročež Turci a ta jiná chasa hlavy své
obyčejem svým k zemi sklonili a modlitby své říkali; my poutníci také jsme pánu
bohu z šťastného od těch bíd, v nichž jsme pod uši tehdáž vězeli, vysvobození
děkovali. Nebo v pravdě větší jsem nouze v těch málo kolikas dnech mezi těmi
pohany zkusil, nežli na vší předešlé i budoucí cestě. Místečko jsme těsné měli,
ležeti jsme v něm nemohli, ale sotva jsme sedě spali. Smradu od nečistot
lidských, zvláště od těch, kteříž moři nezvyklí, všecky útory slabé a průduchy
otevřené měli, okolo nás ze všech stran nečistili a neřád dělali, tak žeby
nebylo divu, aby sobě člověk byl všeho nezošklivil a nemoci nedostal. Ale což
bylo činiti, nežli trpěti. Pacienza es el mejor remedio a qualquier dolor. A
jakož jsme prvního dne všecky potravy naše pojedli a je té chásce toliko
ukázali, byli jsme zase perně od nich pomštěni. Nebo nerci-li jídla žádného,
krom biskotů, ale za dva dni ani nápitku vody jsme neměli, z každého napití
Turkův jsme prositi musili; někdy jí nám dali, a to smradlavé, které sami
nechtěli, a někdy i té nám uděliti se zbraňovalí, že jsme, jak Vlaši říkají: El
muro al seco, d’uno che magna senza bevere, „bez vápna na sucho stavěti musili.“
Pročež jsme se jim zase dosti v zuby nahleděli, vedlé přísloví: Tu guardi per
dritto, come fanno le ocche le verze, totiž: „přímo, co husi na zelí, na ně
hleděli,“ a našemu nákupčímu z takového nás opatření dobře na zuby žehnali. Ty
biskoty nám někdy k lepší zvůli pomohli, když jsme je za několik cibulí aneb
něco jiného vyměnili, tak že jsme je tehdáž za zvláštní lahůdky jedli, a mála
vody s zahražením nosu pro její smrad se napili, majíc v čas nouze dobře
zaživací žaludek: bon budello, cioé a deggiuno.</p>

<p class=MsoNormal>Tehdáž jsme bolestí žaludka často trápeni byli, i za pravé dali,
co onen <i>Diphilus apud Gregorium Gyraldum</i> o ní píše</p>

<p class=MsoNormal>Ventre verecundum minus est nil, nil mage ventre Importunum,
is vel mediis in luctibus urget Et memores jubet esse sui, cogitque jubendo.</p>

<p class=MsoNormal>Nic nestydatějšího nad břich není, Nic nevhodnějšího, neb se
vždy mění; A jak u prostřed bolestí nás rmútí, Tak v každý čas pamět na se mít
nutí. Byť mu se pak chtěl kdo časem opříti, Chtěj, nechtěj musí svůj poklis
uzříti; Byť jej pak chtěl i zavázati časem, Však musí bezděk v stranu vrci
pasem.</p>

<p class=MsoNormal>K tomu ti lotrovští marináři nelitostivě s námi zacházeli, a
obzvláštně v noci někdy ledačíms na zapřenou na nás hodili, nohami po nás
šlapali, námi jako psy strkali; a jedné noci vylezl jeden z nich nahoru do koše
a naschvále na nás veliký skřipec, jakéhož u nás k stavení a jiným potřebám
užívají, do několika liber ztíži spustil, tak že mezi nás upadl a mého hřbetu
zasáhl, a však božím řízením žádného škodně neuhodil; pročež jsem zkřikl a více
se lekl toho nebezpečenství, z něhož mne pán bůh vytrhl. Neb jest věc jistá, že
koho by byl udeřil, bylby tu na místě zůstati aneb o některý úd přijíti musil.
Ale jakž se říká: máš-li škodu, o posměch se nestarej, to též ti lotři
prokazovali: toliko se nám smáli a posměšným na nás <i>Christiano</i> voláním
nám utrhali, že ačkoli jsme v strachu a moci jich byli, dosti jsme na sobě
znáti dávali, že bychom se jim zase, kdyby nás více bylo, uměli odplatiti. <i>Pacienza
muchas vezes injuriada, torna se enira.</i> Ale o tom nechť jest za dosti
povědíno.</p>

<p class=MsoNormal>Když bylo okolo poledne, přijeli jsme do přístavu, a tu hned
jeden marinářský lotr chodil v lodí s červeným kloboučkem a vybíral ode všech
napořád na zpropitné. Ale byli bychom raději lotrům místo poděkování po dobrém
pohlavku dali, aneb jak vlasky říkají: <i>Te recommando a‘ griffe de gallo,
cioé al diavolo</i>, je všem čertům poručili. Nicméně přece se mne jeden
pacholek dožádal, abych od něho list vzal k jeho bratru v ostrově Maltě
zajatému, a pokudž bych sám tam nejel, abych jej po někom odeslal; což jsem
přece lotru k vůli učinil.</p>

<p class=MsoNormal>Mezi tím viděli jsme v přístavu státi mnoho <i>Caramusalů</i>,
a z nich i do nich kupecké zboží nakládati, z nichžto jeden k nám vstříc upřímo
vyjel, a patron z něho nás se ptal, kteří bychom se co nejdříve do Damiáty
vypraviti chtěli, abychom k němu vystoupili, že nás tam dovezti chce. My
poutníci majíce za to, že naše <i>Caramusala</i> v přístavu zůstane, nemeškali
jsme z naší lodí vystoupiti a do jeho jsme vešli.</p>

<p class=MsoNormal>Když se pak s námi k břehu připlavil (což se brzo stalo,
nebo nebylo daleko), přistavil k jednomu pramenu řeky <i>Nilu</i>, toliko jediné
ve všem Egyptě, kteráž tu do moře padá, a nás pobízel, abychom na břeh
vystoupili, že nás dále vézti nemíní, chtěje od nás míti záplatu, že nás
nedovezl.</p>

<p class=MsoNormal>Tožť jsme poznali, že nás ten Turek podvedl; pročež nechtěli
jsme mu nic dáti, až by nás prvé do Damiáty doplavil, a nejvíce náš mnich,
uměje řeč jejich, za nás mluvil a s tím Turkem se hádal, podvod jeho mu
vyčítaje; až Turek vyhledal v lodí kej a přiběhl, na nás napřáhaje a nás bíti
chtěje; pročež mnich ulevil a od řeči jako Turek od kyje upustil. Naposledy
chtěli-li jsme pokoj míti, vždy jsme se po několika maidyních složiti a jemu
zaplatiti musili.</p>

<p class=MsoNormal>Tak tedy znovu jsme lodí jednali, kteráž by nás do města
Damiáty dovezla. Bylo jich tu dostatek a rozličných: některé malé co naše
rybářské lodky, než že širší byly; jiné okrouhlé, široké a tak krátké byly, že
se téměř s šířkou srovnávaly, a ty měly plachty čtverhrané a malé, toliko pro
vožení některých potřeb od jednoho města k druhému po Nilu; na kterýchž jsme se
pustiti nechtěli, ale dali jsme se na největší lodí, jimiž se po Nilu plaví. Ty
měly některé jednu, některé dvě plachty, jazykem jejich <i>Dzierma</i> nazvané,
vesla také měly. Jsou nízké, okrouhlé, však dosti veliké, jakéž jsem na řece <i>Padus</i>
ve Vlaších viděl; na nichž se, když jest pěkný čas, i na moře některou míli
pustí, tak jako ve Vlaších z Pádu po moři do Benátek se plavívají. Nikdež jsem
tak nízkých lodí jako při Nilu neviděl, proto že břehy nízké má a voda zároveň
s břehem jde; neb by jim tak na nízký, jako u nás na vysoký břeh, z nízké lodí
vystoupiti těžko bylo. A že vůkol Nilu žádných vrchů, ani téměř ve vší zemi
Egyptské není, pro tu příčinu mohou se po všem Nilu svobodně s plachtami
plaviti, bez mnohého proti vodě, když jedou, vesly tahání.</p>

<p class=MsoNormal>Také jsem se tu ohlídal a diviti musil pěknému položení,
úrodě a stromoví při začátku země Egyptské, proti spůsobu jiných krajin, kteréž
při moři, a kdež do něho vody veliké vpadají, hrubě písčité aneb skalnaté
bývají. Nebo tuto hned při samém břehu všecko se jako živé býti zdálo, jakž pak
o hojnosti té vší země doleji vypisovati budu.</p>

<p class=MsoNormal>Řeka Nilus v tom místě vpadala do moře, zšíři našeho Labe u
Litoměřic; však není v tom místě celá řeka, než toliko jeden díl její, jakýchž
ještě mimo tento šest rozdílných do moře vpadá, a slovou latině jmeny vlastními
takto: <i>Pelusiacum ostium</i>, jináč <i>Damiatae, Taniticum, Mendesicum,
Pharniticum, Sebenniticum, Belbiticum a Canopicum</i>, jináč <i>Heracleoticum</i>;
a však mimo první a poslední pramen jinými se neplaví, proto že malé, mělké, a
ne tak městy i vesnicemi osazené jsou.</p>

<p class=MsoNormal>Egypští těchto časův nejmenují nežli dotčené dva jmeny
obzvláštními, totiž <i>Pelusiacum</i>, kterýž teče při straně východní a
Damiáty, <i>Garbie, a Canopicum</i>, kterýž teče při straně polední a
Alexandrii, nazývají Scharguye, pro rozdíl spěšný ve všelijakých potřebách.
Propert. lib. 2. Ovid. Met. lib. 5. Claud. in Ruff. lib. 1. Paling. Leone.
Virg. 6. Aeneid. ti všickni připomínají sedm pramenů řeky Nilu.</p>

<p class=MsoNormal>Také jsem se tomu divil, že velmi daleko do moře svou kalnou
vodou barvila, a to několik vlaských mil, i sladkost svou zachovává; a jakž
jsem tam zajisté zpraven, že plavci, když na moři zabloudí, buďto chtíce k
straně <i>Garbie</i> jeti k druhé se dostanou, a zase naproti tomu k straně
Scharguye místo Garbie; tehdy jsouce daleko v moři a nemohouce země viděti (neb
jakž jsem výš dotekl, země pro nízkost a roviny její daleko na moři neuhlídá),
barvou vody, jednoho i druhého toku rozdílnou, a však obojí kalnou, se spravují
a své lodí ku přístavům, k nimž přistati chtějí, za času napravují.</p>

<p class=MsoNormal>A tak my smluvivše do Damiáty, plavili jsme se na té lodí <i>Dzierma</i>
proti vodě nahoru, a po levé ruce něco opodál od Nilu blíž přístavu viděli jsme
pevnůstku nevelikou čtverhranou, tureckými vojáky osazenou, pro obranu přístavu
i města Damiáty a jiných vyšších měst. Nebo v té pevnosti zdaleka spatřiti mohou
lodí ku přístavu se plavící; a mají k tomu vycvičené holuby, kterýmž, když co
potřebí hejtmanu do Damiáty Sangiachovi napsati, k jich nohám cedulku přiváží a
je pustí, kteříž bez meškání v brzkém času, kdež náleží, do Damiáty přiletí a
sobě tu cedulku vzíti dají, a zase do pevnosti se navrátí. O čemž jsem netoliko
na místě slyšel, ale i u jistých spisovatelův čítal, že se ten obyčej po všem
Egyptě před několika sty lety zachovával, ano i svýma vlastníma očima v Damiátě
takového holuba přiletěti a cedulku mu od nohy odvázati jsem viděl; a totéž v
Alexandrii z druhé strany Egypta podnes činí, jakž o tom doleji oznámeno bude.
A svědčí totéž ti, kteříž Indie a země východní vypisují: jako <i>Gaspar Balbi,
etc. nell. viagg. delle Indie Orientali</i>, že z <i>Ormus</i> do <i>Balsari</i>,
a z <i>Balsari</i> do <i>Bagdetu</i>, a zase zpátkem, kupci holuby k svým
faktorům aneb tovaryšům vysílají, uvážíce jim listy pod křídla; kdežto z <i>Ormus</i>
do <i>Balsari</i> dvamecítma dní cesty, z <i>Balsari</i> do <i>Bagdetu</i>
třiceti osm dní po vodě jest, že za jeden den takoví holubi do jednoho z těch
měst doletí.</p>

<p class=MsoNormal>Leží ta pevnost na deset mil vlaských od Damiáty. Potom nic
obzvláštního, krom lesů palmových, nevidouce, přijeli jsme dobrým větrem okolo
dvou hodin před večerem k městu Damiátě</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165218">Kapitola 5.</a></h1>

<p class=MsoNormal align=center style='text-align:center'><b>Jak jsme se do
Damiáty dostali, co v něm předse brali, a přitom vypsání téhož města.</b></p>

<p class=MsoNormal>&nbsp;</p>

<p class=MsoNormal>Když jsme k břehu toho města přijeli, nesměli jsme z lodí
vystoupiti, až jsme <i>viceconsulovi</i> krále franckého, kterýž se v tom městě
zdržuje, náš příjezd v známost uvesti dali. Kterýžto nemeškal po malé chvíli
sám k nám a pro nás přijíti, a velmi přívětivě nás přivítav, do příbytku svého
skrze město vedl.</p>

<p class=MsoNormal> A však nejprvé skrze jakýsi starý dům jsme šli, v němž
mnoho Turkův bylo; před nimiž jsme tlumoky naše na zem položiti a jim je k
otvírání a přehledávání dáti musili. Však nic nám z nich nevzali, ale nás
propustili; kromě jeden z nich dobře oděný a snad i z důstojníkův, ten když
vyložili z karnýře jednoho našeho poutníka křížky a páteře v Jerusalémě koupené
(jakž v první knize o tom doloženo), velmi se nad nimi jako užasl a hněvem
pohnul a zlořečil v jazyku svém, až i naposledy na ně při přítomnosti naší
plil; a my jsme jemu nic proto říci, ani se na odpor proti němu postaviti
nesměli. A však podivili jsme se té jeho nevážnosti, že mimo obyčej jiných
Turkův tento sám těch věcí nic sobě nevážil. Nebo jiné jsem Turky viděl, kteříž
na takové věci laskavi jsou (krom křížkův a obrázkův, o čemž doleji položím) a
poutníkům je rádi berou, aby je sami na hrdle neb na rukou nosili a po nich své
páteře říkali: však přitom po každém zrnu své <i>Subana hala</i>, totiž: „Bože
obrat se ke mně hříšnému,“ přivěsí, a tu modlitbu stokrát, pokaždé vedlé
páteřů, říkají.</p>

<p class=MsoNormal>Odtud nás <i>viceconsul</i> vedl upřímo do svého příbytku, v
kterémž samotný s svým služebníkem bydlel, a sotva sám pro sebe komoru v něm
měl od země jedné podlahy zvýši, a nám pod ní dole v síni, kdež jsme jedli i
ležeti musili, vykázal.</p>

<p class=MsoNormal>Aby pak každý věděl, kdo jest ten viceconsul, věděti sluší,
že někteří křesťanští mocnářové, kteří s Turkem ustavičný pokoj mají a obchody
své vedou, jako král francký a Benátčané, v některých předních tureckých
městech, jako v Konstantinopoli, v Tripoli, v Halepu, v Kairu, v Alexandrii a
jinde, vyslané své mají; a ti, poněvadž tam za příčinou pokoje činění, aneb pro
jiné brzké některých věcí vyřízení, po němž by se s odpovědí domů vrátili,
nejsou jako <i>Ambassatores</i>, <i>Oratores</i>, anebo poslové a legáti,
neužívají také těch jmen, ale <i>Consules</i>, totiž starostové nazváni bývají.
Kteřížto v dotčených místech řádně své sídlo mají, k tomu jsouce nařízeni, aby
mezi křesťanskými kupci, kteříž tam na mnoze pro obchody své dojíždějí, řád,
pokoj a všecko dobré zachovali; když by se co od Turkův jim přihodilo, buďto
žeby se nová cla a jiné nové neobyčejné věci na ně ukládali, mimo smlouvy a
privilegia mezi jich mocnáři smluvená a utvrzená, buďto žeby jim kdo z lidu
tureckého ubližoval, ti <i>Consules</i> povinni jsou o to se domlouvati a svým
vrchnostem, jest-li že by se jim to nenapravilo, o tom věděti dáti mají.</p>

<p class=MsoNormal>Jsou pak u Turkův u vážnosti, a od tureckých císařův mnohými
obzvláštnostmi obdařeni. Od své vrchnosti a kupeckých obchodův mají poctivé
vychování; tak že místy veliký dvůr vedou, své stráže turecké, totiž některého
Janičara, vždycky při sobě mají, kteříž jich v domích hlídati, a po ulicech
před nimi jdouce provázeti, a před zběří tureckou, jako před bašemi místo
dělati musejí. K tomu veliké komonstvo kupců křesťanských slavně a v pěkných
hedbávných šatech připravených za nimi jde a jim velikou podstatu při těch národech
činí, tak že se dobře o nich říci může: <i>onza di stato, libra d’oro</i>,
totiž, že „ouřad nemýlí.“</p>

<p class=MsoNormal>K těm pak dvoum vrchností křesťanských starostům přiznávají
a přivinují se jiní národové, jako k Benátskému ze všeho jejich panství
poddaní, Raguští atd.; k franskému Němci, Nizozemci, Angličané, z města Genue,
Florencie, z Luky atd. kupci a poutníci, kteříž všickni svého starosty poslušni
býti musejí.</p>

<p class=MsoNormal>Pro lepší pak jurisdikcí a zachování řádu mají sobě od
Turkův oddané domy veliké, řečené <i>Fondiques</i>, jakoby u nás v Praze Kotce
byly, a ty místa dosti nákladné tak od starodávna vystavené jsou; v těch <i>consul</i>
a kupci i s zbožím a krámy bydlejí, zavírajíce se v noci a stráž majíce, jakž
potom níže něco o nich dotknu.</p>

<p class=MsoNormal>Abych pak o našem <i>viceconsulovi</i> oznámil: ten byl tu v
Damiátě <i>consula z Cairu</i> místodržící a nařízený; a však poněvadž tam <i>Fondiquy</i>
a obchodů valných křesťané nevedli, také malé vychování a podstatu měl, a spíše
křesťanských poutníkův, z Jerusaléma obyčejně tudy do Egypta putujících,
hospodářem, a pro skupování rýže a jiných některých věcí, Alexandrinských
křesťanův jednatelem nazývati se může.</p>

<p class=MsoNormal>My tedy k takovému člověku se dostavše, vděčni jsme toho
byli, že nás k sobě přijal, s námi vlasky mluviti uměl, a přitom dobrý a
upřímný člověk byl, rád a ochotně ve všem se nám propůjčoval.</p>

<p class=MsoNormal>Přede vším pak byvše po cestě od hladu zemdlení, ptali jsme
se na víno, a od něho přezvěděli, že ho ve všem městě najíti a ovšem dostati
možné není; a však že pro svůj nápitek dobrého vína z ostrova Cypru něco málo
má, kteréhož že nám rád chce uděliti, dokud postačí. Přijavše tu jeho dobrou
vůli a skutek s poděkováním, prosili jsme ho za brzkou večeři, s kterouž také
dlouho nemeškal, ale po malé chvíli dal nám pečených i vařených kuřat, ryb a
vaření v hojnosti, a k tomu toho dobrého vína, tak že jsme sobě tu zase dobře
po předešlé nouzi naší nahradili, jakž se v přísloví říká: dobrá vůle koláče
jí, zlá hlavu tepe, a řídký pivo pí. Pročež také někteří z tovaryšstva sobě
povolili a veseli byli, <i>di viso sereno</i>; až když dobře pozdě bylo,
prostřevše sobě modraci a houně na zem a někteří na stolice (neb jsme tu na
stolicích za stolem po křesťansku seděli) na odpočinutí jsme se odebrali.</p>

<p class=MsoNormal>Náš pak Lampert ten obyčej míval, že když dobrého vína
dopadl, ním se rád podnapil, a po té rozličné písně v svém nizozemském jazyku
pobožné i světské zpívával, podlé přísloví: <i>l’aequa fa male, il vin fa
cantare,</i> „víno zbuzuje k zpěvu a voda k hněvu;“ čehož tehdáž také
neobmeškal, jak jsme svíčku zhasili a se utišili, dal se nám do zpívání hlasem,
a my se mu zticha smáli poslouchajíce ho. Mnich pak, snad že s chutí povečeřel,
tím více snem obtížen byl, <i>chi ben cena, ben dorme</i>, nemohl ho snésti,
ale okřikl ho vlasky: Lamperto taci, „Lamperte mlč.“ Pročež Lampert nedozpívav
verše začatého umlkl, neb se ho bál. V tom jeden z tovaryšstva, neměv veliké
chuti k mnichu, zvolal na Lamperta: <i>Lamperto canta</i>, totiž: „Lamperte
zpívej.“ Takž Lampert maje zástupce, a že ho posilovali, <i>che gl’i facevan
spalle</i>, začal tím hlasitěji zpívati. Mnich proti tomu zase ho okřikl, aby
mlčel. Lampert uposlechl ho. Ale po té hned zase byl k zpívání ponoukán, i dal
se teprv právě do zpívání; až mnich vida, že ho hrubě za kápi (jakž říkáme)
táhne, vztýčil se z ležení vzhůru a na Lamperta s hurtem a křikem, aby ho bil,
pospíchal. Někteří z tovaryšstva poznavše to, nemeškali Lampertovi na pomoc
přispěti a proti mnichu se postaviti. I potkali se po tmě s mnichem, a místo
vlaského přísloví: <i>una parola tocco l’altra</i>, že „jedna řeč druhou stíhá,“
tak že tuto jedna pěst druhou potkávala. Nebo mnich vida, že žertů není, jsa
osoba vysoká, dlouhých ramen a silného oschlého těla; udatně sobě počínal, bil,
pral okolo sebe, jako by dvěma kordy v hromadě šermoval, a zase z tovaryšstva
po tmě často místo mnicha v sobě byli, podlé přísloví: Chi vade notte, trova
spesso delle botte, „kdo se v noci toulá, často buchty dostává.“ Až <i>viceconsul</i>
slyše tu pranici, neb nad námi ležel, přiběhl s světlem dolů všecken zděšený
mezi nás, prose pro boha, abychom sobě pokojně počínali, tak že jsme my
ostatní, ješto jsme se té hře dívali, jemu jich rozvesti napomáhali. Ale mnich
jsa hněvem rozpálený, nemohl se spokojiti, nýbrž ještě k tomu na ulici vyběhl,
volal, křičel, aby mu Turci na pomoc přispěli, že ho loupí a mordují; ale
nemohl se tak rychle žádného dovolati, proto že pozdě a v první usnutí bylo, a
viceconsul ho s mou pomocí, k našemu velikému štěstí, do domu násilně vtrhl;
nebo by sebe i nás třebas do věčného vězení aneb u velikou pokutu peněžitou byl
přivedl. Pánu bohu bud chvála z ochrany jeho svaté! Tu po velikém křiku sotva
jsme toho mnicha spokojili a té pranici konec učinili; neb byl tak zapálený,
žeby byl nedbal všecka nebezpečenství podstoupiti, ješto ač dílu svého dostal,
však on vždy více nebohému Lampertovi, vytrhv mu po levé straně téměř polovici
jeho vousův na bradě, a některým jiným ublížil, tak že jest z toho žertu dosti
mnoho strachu přišlo. <i>Il molto, el poco, rompe il gioco</i>. Naposledy jsme
se všickni upokojili.</p>

<p class=MsoNormal>Dvacátého devátého dne měsíce Září, to bylo v úterý den
svatého Michala archanděla, hned jak jsme vstali, tovaryšstvo se radilo, jak by
toho mnicha pozbyli, jakožto nerovné spřeže; a zase strany <i>excommunikací</i>
(vyobcování z církve), kterouž v té šarvátce také hrozil a své odporníky do
klatby dal, že jsou na pomazaného a Clerica rukama sáhnouti směli, jakž o tom
mnoho v právích duchovních <i>c. si quis suadente 17. q. 4. juncto c. non
dubium, et c. veniens, et c. ad eminentiam, c. cum illorum, c. religioso et c.
de sentent. excom. tit. lib. 6.</i> vyměřeno jest.</p>

<p class=MsoNormal>I ač jsou mnohé příčiny měli, aby na tu jeho excommunikací
nedbali, jako předně, že jest té moci neměl a osobě své vedlé zákonu, kterýmž
se toho dovoluje, přivlastňovati nemohl, c. corripiantur 24. q. 3. c. visis 16,
q. 2. glossa in c. nemo episcopus, 3. q. 2. dicti tit. c. cum ab ecclesiarum, de
off. c. ord. Hostiens. ibid. atd. ačkoli tedy to tichým duchem mohlo pominuto
býti, nicméně přece jsem tovaryšstvo k tomu měl, aby se s mnichem smířili a to
v zapomenutí uvedli. La olvidenza es el remedio de las injurias. Jakož jsem
také s mnichem do některých ulic na procházku vyšel a jeho napomínal, aby se s
tovaryšstvem spokojil, že mu to k dobrému bude, a že oni spíše bez něho, nežli
on bez nich v těchto nepřátelských zemích budou moci býti. <i>Olvidar lo que
sabes, algunas vezes trae provecho</i>, „v zapomenutí uvedení některých věcí že
úžitečné bývá.“ Čemuž mnich neodporoval, ale hned se ke mně omlouval, abych
nemyslil, aby on mne v excommunikací své mínil, že on se mnou dobře spokojen
jest; a že jest svého dobře pomstil, a jim to rád odpouští. A v tom mi plnou
hrst vousů nebohého Lamperta ukázal, kteréž ve spodkách schované měl, jimž jsme
se dosti nasmáli.</p>

<p class=MsoNormal>V tom přišel čas snídaní, a my sobě dali třiceti vajec
sazených na velké pánvi připraviti; pročež vedl jsem mnicha s sebou k stolu, a
on chtěje s námi jídla účasten býti, dal požehnání všem, a po té zase jsme
spolu veseli byli; však někteří s mnichem mluviti nechtěli.</p>

<p class=MsoNormal>Po obědě na žádost naši zjednal nám <i>viceconsul Dziermu</i>,
kteráž by nás do <i>Bulako</i> města a přístavu blízko Kairu dovezla, a smluvil
od jedné osoby po <i>cechinu</i> Benátském.</p>

<p class=MsoNormal>Mnich vida, že se to bez něho jednalo, a také mu oznámeno
bylo, aby se jak může opatřil, že ho s sebou míti nechtějí, velmi nerád tomu
byl; a nemoha sám nic pěknými slovy spraviti, vždy jinde přímluvy hledal, vedlé
toho: <i>Meglio se vince la cosa per il conseglio, che per l’ira</i>, zdali by
mohl co pokorou a dobrou radou, spíše nežli hněvem získati. Nebo vyjednal sobě
přímluvu od <i>Sangiacha</i> toho města, kterýž k nám vyslal osoby jisté,
žádaje nás, poněvadž jsme mnicha s sebou přivedli, abychom jej zase odtud
odvedli, nechceme-li dále, toliko do <i>Cairu</i>. A však když tovaryšstvo
poníženou omluvu svou učinilo, že sobě slíbili, aby ho v tovaryšstvu netrpěli,
žádajíce ho, aby jich při tom zanechal, na té odpovědi přestal a mnichu se
spokojiti poručil, tak že jest nás prázen býti musil; a my sobě přísloví toho
potvrdili, kteréž napomíná, varovati se příliš zdravých krmí, příliš velikého
štěstí a příliš dobrých lidí; aneb jak jiní říkají: Dio te guardi da cingue F:
Fame, Fumo, Fiume, Frate, Femine.</p>

<p class=MsoNormal> Dne 30. a posledního měsíce Září, čekajíce na našeho plavce
až se shotoví, procházeli jsme se po městě, kteréž jest starodávní a sloulo
někdy <i>Pelusium</i> od <i>Pelea</i> otce <i>Achillesa</i>, jináč <i>Eliopolis</i>
od <i>Elia Pertinace</i>, kterýž je vystavěti měl.</p>

<p class=MsoNormal>Bylo před lety dvojí zdí cihelnou a dvojími příkopy obehnané
a opevněné, tak že když léta 1246 král francký Ludvík, příjmím Svatý, přitáhv
do země Svaté, aby Jerusalém a křesťany vysvobodil, pustil se do Egypta po
vojsku k tomuto městu nejprvé, a přes celý rok je oblehl a útokem ho dobyti
nemohl; ale když pohané bezpečně sobě v něm počínali a hodujíce spali, tehdáž s
svým obmyslem jednu bránu dobyl a města s velikým bohatstvím a loupeží dostal.</p>

<p class=MsoNormal>Ale nedlouho užil toho vítězství. Nebo chtěje upřímo k městu
<i>Cairu</i> táhnouti, zdržoval se příliš na cestě, až čas přišel, že řeka <i>Nilus</i>
z břehu vystoupila a zemi vůkol zatopila. O čemž král Ludvík nevěda, lidu svého
časně opatřiti nemohl, tak že jest všecko ležení vojska jeho v vodě stálo,
pastev a potrav nemělo a zpátkem do Damiáty, ani z Damiáty k nim přitáhnouti
možné nebylo. [1] A v tom žoldán egyptský s lidem velikým na něj přitáhl a jemu
na sucho vystoupiti bránil, až i pro vlhkost místa mor v ležení nastal, tak že
chtěl-li jest král dokonalého zahynutí ujíti, musil se žoldánovi i s lidem svým
poddati, však s takovými výminkami: že má do Damiáty i s lidem propuštěn býti a
města se vším příslušenstvím žoldánovi postoupiti, a přes to všecko osm tisíc
liber zlata <i>ranzionu</i>, totiž výplaty položiti. Čemuž král i žoldán potom
zadosti učinili. <i>Chron. de temporibus aetatibusque mundi. Joh. Titius.
Gvagninius. Inventaire du Jan de Serres</i>. Nyní samým položením, že v rovině
a při vodě Nilu leží, pevné jest; ale zdí nemá, než co domové pořád stavení
zavírají. Položení jeho jest obdloužní od strany půlnoční až k polední a jako
půl měsíce nakřivené, kudyž hlavní tok Nilu mimo samé město teče, a jest od
jednoho rohu k druhému asi míle vlaská a zšíři na půl míle se táhne. Stavené
jest na větším díle z cihel na slunci pálených, pro nedostatek kamení; ulice
nečisté a pusté má, avšak proti tomu obyvatelé města toho znamenitou zvůli a
kratochvil mají, proto že při něm množství rozkošných zahrad jest, do nichž ze
všech stran z Nilu vodu pouštějí a v nich od limounových, citronových,
pomorančových, granatových, fíkových, olívových, palmových, kassiových štěpí,
od cukrových třtí a rajského stromoví veliký dostatek mají. Vaření všelijakého
hojnost jiným zemím dodávají, zvláště pak rýže, o kteréž nám viceconsul
vypravoval, že, se jí z toho města do roka za million aneb desetkrát sto tisíc
vyveze, avšak ne jakoby tu zrostla, ale z okolních měst a vesnic že se do něho
přiváží a dodává.</p>

<p class=MsoNormal>V tom městě jest také znamenitá hojnost od množství dobrých
ryb z Nilu i z moře. Nebo ač jako u nás s mnohými přípravami, totiž měchy,
košíky, víchy, čeřeny atd. nic neumějí aniž o nich co vědí, však ledajakous
malou sítkou aneb udicí znamenitých ryb dostatek chytají. A viděl jsem to v
městě Damiátě i jinde výš po Nilu, že ledakdos přivázal na provázek kus hřebíku
špičatého a k němu kus chleba, a hodiv to do vody velmi brzo dobrou a velkou
rybu vytahoval, jakoby ji na nejlepší udici chytiti mohl. A mohl bych říci, že
tato řeka nad jiné v světě na ryby nejhojnější jest, a to z příčiny její
tučnosti a kalnosti, o níž doleji potom psáti budu. Athen. starý spisovatel
lib. 7. cap. 29. dobrotu i velikost ryb z Nilu vypisuje.</p>

<p class=MsoNormal>Ještě toho dne, nejsouce úmyslu Lamperta našeho dále s námi
vésti, smluvili jsme s <i>viceconsulem</i>, aby mu do ostrova Cypru dopomohl,
aby mohl odtud do Benátek se dostati. A tehdáž hned na jednu <i>Caramusalu</i>
se vyptav, jej na ni opatřil; a my zaplativše co od plavení přišlo, i co tu s
námi protrávil, ještě jsme mu na cestu my sami dva, totiž pan Černín a já, s
potřebu peněz udělili a připsání k otci <i>Gvardiánovi</i> do Cypru učinili, aby
mu všecky naše věci u něho zanechané, totiž truhly, modraci a jiné věci od
šatstva vydal a jemu propustil.</p>

<p class=MsoNormal>V pravdě nerádi jsme ho pozbyli, pro jeho kratochvilné a
veselé posuňky, jichž bychom byli na poušti Sinai k obveselení našemu dobře
potřebovali, nebyvše nežli samotní, pan Černín a já; nebo</p>

<p class=MsoNormal>Un bon compagno per la via te porta a cavallo; Un cattivo
non t’aiuta, ma te far tirar la caretta.</p>

<p class=MsoNormal>Dobrý tovaryš na cestě jest za vozík, věz zajistě; Máš-li
zlého, k tomu lháře, jest jakoby s ním táhl v káře.</p>

<p class=MsoNormal>Po vyřízení toho nakoupili jsme sobě za laciné peníze potrav
od vajec, slepic, ryb pečených i vařených, chleba, biskotů, kromě vína, kteréž
jsme v hospodě naší všecko vypili a ještě před odjezdem počali vodu z Nilu
píti. Po té jsme se rozžehnali s <i>viceconsulem</i> a jej pěkně spokojili,
mnicha a Lamperta s ním v městě zanechali a sami v pěti osobách se k lodí
vypravili, kdež jsme přes noc čekajíce na dobrý vítr odpočívati musili, ale
velmi málo spali, pro k víře nepodobné ryb se házení, metání, o lodí naši otírání,
že jsme se někdy lekati musili; a tu jsem také u toho města delfíny viděl, o
nichž v první knize psáno jest.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165219">Kapitola 6.</a></h1>

<p class=MsoNormal align=center style='text-align:center'><b>Kterak jsme z
Damiáty odjeli a do města Cairu přijeli.</b></p>

<p class=MsoNormal style='text-indent:0cm'>&nbsp;</p>

<p class=MsoNormal>Prvního dne měsíce Října, to bylo ve čtvrtek po svatém
Michalu Archandělu, ráno když se počalo rozednívati, byli jsme hotovi odjeti,
ale že vítr teprva dvě hodiny na den se ztužil, dříve jsme neodtrhli. Patron
lodí naší byl z Egypta se dvěma pacholky, kteříž slovou snědí neb bílí
mouřeninové, tak jakoby žlutou barvu v komíně očadil, pro rozdíl Nigritův a
právě černých mouřeninův, o nichž doleji poznamenáno bude.</p>

<p class=MsoNormal><i>Dzierma</i> byla u prostřed rohožemi pro slunečnou
horkost přistřena, kteréž tam přes celý den trvá a svítí, v létě i v zimě; a
protož tam nikdy neprší, a když drobet sprchne, za zlé znamení a budoucí
neštěstí vší zemi té pokládají. Jakž to i <i>Herodotus</i> svědčí, že jednoho
času v <i>Thebis</i> městě nad <i>Cairem</i> drobet sprchlo, a hned potom <i>Cambyses</i>
král perský krále egyptského zabil a zemi jeho sobě podmanil. V Alexandrii a
Damiátě, že blízko moře a zemí studenějších leží, často pršívá, ale toliko samý
déšť, nebo sníh a kroupy nikdy tam neprší.</p>

<p class=MsoNormal>S těmi Egyptčany nic jsme mluviti neuměli, toliko co
ukazováním rukama jim jsme návěští dávali: <i>parlavano a cegno</i>. Nebo řeč
mají od Turkův rozdílnou, totiž arabskou, aneb jak jiní jmenují mouřeninskou,
však ne tak vlastní jako před lety, kteráž skrze přestěhování se do té země,
pro úrodu její, mouřeninův a Arabův v času válek dokonce v zapomenutí přišla.</p>

<p class=MsoNormal>Když potom <i>Dziermu</i> odvázal, táhl ji vesly na druhou
stranu břehu, aby mohl větru nadjeti; a poté když rozpustil plachtu, počali
jsme ve jmenu božím jeti proti vodě Nilu dosti prudce, že jsme brzo město
Damiátu z očí ztratili.</p>

<p class=MsoNormal>I jeli jsme mezi krajinami velmi úrodnými, na nichž jsme
množství dobytka rozličného pasoucího se viděli, rákosí cukrového, stromoví
rozdílného, zvláště palmového, fíkového hned lesy, obilí dozralého, rýže,
pšenice turecké atd., již tehdáž podruhé toho roku zrostlého, velikou hojnost,
jakéž jsem nikdy prvé neviděl. A jsou tu také dobří zahradníci okolo Nilu, jakž
je <i>Athen</i>. připomíná, a druhou příčinu mimo zavlažování z Nilu takovému
zrůstu přidává, totiž povětří mírné a zemi i úrodám příjemné, o němž doleji
položím.</p>

<p class=MsoNormal>Poněvadž se již o palmě nejednou zmínka učinila, také tuto o
ní krátce doložím. Jest strom spanilý a obyčejně do dvacíti loket vysoký, roste
nahoru v jednom toliko pařezu, kůru má šupinovatou a tvrdou, a teprv nahoře
nejvýše ratolesti dlouhé z sebe pouští, kteréž na podzim co rákosí dolů padají,
jež také u nás suché vídáváme. Ovoce nese v hromadě, sotva čtyry neb šest
chomáčů na jednom stromě, a jakoby hrozny veliké visely, sladké, chutí i barvou
fíkům nápodobné, však vnitř s peckou obdloužnou, kteréž fík nemá; a zespod visí
pod listím ovoce u velikosti prostředních uherských švestek a dvojí barvy,
žluté a nahřebíčkové, jako u nás špendlíky a švestky od sebe se dělící.</p>

<p class=MsoNormal>Slove to ovoce latině <i>dactylus</i>, česky daktyle, a
egyptsky, když jest čerstvé <i>bellan</i>, a suché <i>tamar</i>; strom palmový
slove <i>dachel</i>, jináč <i>machla</i> aneb <i>nachal</i>.</p>

<p class=MsoNormal>Jest pak strom tento dvojího přirození aneb pohlaví, totiž
samec a samice. Samice nikdy ovoce nenese, let podlé samce vštípená bývá, a
všudy vesměs. obojí strom státi musí, sice není-li samce, tedy nikdy nenese
ovoce samice, aneb jináč jako lékařstvím nějakým jí se pomáhati musí.</p>

<p class=MsoNormal>Pročež Egyptčané berou listí od samce a to kladou neb
strkají mezi její listí, a zase prach mezi listím a kůrou samce zanešený. Item
květ od samce sypí na samici a tak ji rodnou činí. Levinus Lemnius de occult.
nat. mirat. lib. 4. c. 10. nazívá ty povahy palmy affectum Venereum, totiž
Venušinou náchylností, jakoby byliny anebo stromoví život a smysl měly; jakž o
tom pěkně disputuje Steph. Theupolus academ. contempl. lib. 9. c. 2. a Plotinus
Enead. 3. Také tuto vlastnost divnou má, že se nedá žádné tíži tak snadně
snížiti a skloniti, tak že čím víc jej dolů táhneš a naň nakladeš, tím více se
pozdvihuje a nahoru pne; pročež od starodávna byla za příklad ctnosti a
trpělivosti nepřemožené a za znamení vítězství se jí užívalo. Gellius 3. lib.
cap. 6.</p>

<p class=MsoNormal>Palma v těchto zemích neroste, ale v Syrii, Egyptě a v
Africe a zemích východních u velikém množství se nachází; ač místem ve Vlaších
a Hišpanii se štěpuje, však ovoce nenese a snadno vyhyne.</p>

<p class=MsoNormal>Není užitečnějšího stromu nad palmu. Nebo předně dlouhý kmen
hodí se na stavení a všelijaké potřeby; ratolesti na rozličné nádobí, a zvláště
jedno z něho dělají cuffaz řečené; z listí lůže, rohože, koše, a místem, jako v
království <i>Congo</i> a jiných východní Indie zemích, znamenité drahé
tkaniny, totiž zlatohlavy, axamity, damašky atd. dělají, a to tímto spůsobem,
že z nich nitky vytahují a je suší a spravují, a těch místo hedbávných nitek
při tkání jmenovaných látek užívají, jakž to <i>Edoardo Lopez: Viaggio nelle
Indie Orient.</i> a jiní svědčí.</p>

<p class=MsoNormal>Item, z kůry od kořene provazy lyčené dělají, ovoce pak
každému vědomý úžitek, když ho zakusí, dává, a i v těchto zemích u kupcův
dostati se ho může.</p>

<p class=MsoNormal>Jací by pak účinkové a moci palmy i ovoce jejího byly, o tom
viz <i>Plin. lib. 13. c. 4, et lib. 23. c. 5. Diosc. lib. 1. c. 150. Galen. de
alim. facult. c. 26. Theofr. lib. 1. c. 2. et lib. 3. c. 5. Herbar. Mathioli et
Consolo d‘ Oviedo nell‘ san. mario dell‘ Indie occidentali</i>, kterýžto osmeré
pokolení palmy v Indiích západních vyčítá. Jak by se v těchto studených zemích
sázeti a chovati mohla, pěkně o tom vypisuje <i>Olivier du Pradel, dens le
theatre d‘ agriculture</i>, kdež o všelijakých neobyčejných stromích a
bylinách, štípení a spravování jich vyučuje; a vedlé toho do jiné knihy: <i>La
maison rustique, de chaltes Estienne</i>, také nahlídnouti se může.</p>

<p class=MsoNormal>Obyvatelé egyptští, když to ovoce na podzim dozralé česati
chtějí, bez řebříků na stromy lezou, proto že tak vysokých žádných nemají.
Užívají pak místo řebřiku provazu dosti tlustého, kterýž okolo štěpu kolem co
obruč obváží, však prostranně, aby mohli mezi ten provaz a štěp prolezti. Když
pak kdo nahoru lezti chce, přitiskne se k stromu, a toho provazu díl pod páždí
sobě dá, tak že životem mezi provazem a stromem bude; a poté maje košík na
hřbetě přivázaný, nahoru rukama a nohama lehce co opice leze, vždy toho provazu
jako obruče, povyleza trochu nahoru, za sebou potahuje; a jest-li žeby ustal
aneb rukama se zdržeti nemohl, na ten provaz hřbetem spolehne a se ztuží, že
může poodpočinouti, až vyleze, proto že kůra štěpu, jak nahoru hladká, tak dolů
pro špičaté šupiny jako sukovitá jest, tím lépe se zdržeti a zase hladčeji
nahoru podávati se může; a tam dotčeným spůsobem na týž provaz se spoléhaje,
oběma rukama ovoce do koše trhati a dolů po provázku v koši spouštěti musí.</p>

<p class=MsoNormal>Jest také jiný strom nám divný a tam obyčejný, totiž kterýž
kmen sotva na sedm neb osm pídí vysoký nad zemí má a potom listí místo větví
nahoru, sedm i osm pídí dlouhé a dvě i více široké a tří neb čtyr prstův po
hřbetě tlusté, se vystřelují. V létě to listí opadá a na zimu samý kmen toliko
zůstává. Ovoce nese jako okurky veliké, a vnitř taková jadýrka má, však žlutší
barvy, a jakousi kožkou jest obtažené jako fík, kteráž se musí, když se jísti
má, co s fíku stáhnouti, a roste na stromě u prostřed toho listí, že se sotva
spatřiti může; veliké množství pospolu jako palma zrn svých má, a těch chomáčův
přes 15 sotva na jednom stromě nevyrostává.</p>

<p class=MsoNormal>Ovoce to jest libější nežli fík, a růžovou vodou polité
znamenitě žízeň zapuzuje; a tu vlastnost má, že kde se koli a na kolik kusův
rozkrojí, všudy vnitř kříž, podobu ukřižování Krista Pána v sobě má a nese,
odkudž od některých vlasky <i>pomo del Paradiso</i>, totiž „rajské jablko“
nazvané jest, jakoby z toho pokolení jablek býti mělo, jehož Adam první otec
náš zakusiv v hřích upadl, totiž z stromu vědění dobrého i zlého; a na znamení
tehdejšího božího předpovědění, o vysvobození lidského pokolení skrze smrt
kříže, že jest od toho času křížem vnitř znamenáno bylo a tak až podnes
zůstává. Joh. a Nedder c. 6. lib. Formicarius 4. píše, že podobné ovoce v
království Granátském v Hišpanii se nachází, kteréž kde je koli načneš neb
nařežeš, všudy obraz kříže v sobě má. Egyptsky slove maus, musa, aneb moris,
štěp slove daracht moris, a jinde indiánský fík, o němž píší Garzias de horto
in arom. hist. lib. 11. cap. 10. Giovan Lioni Afric. della descrit. del‘
Africa. Avicen. lib. 2. c. 491. Rhasis lib. 3. c. 20. Serapio c. 84. Mnozí o
tom smýšlejí, žeby to ovoce mělo býti takové, o jakémž se v čtvrtých knihách
Mojžíšových v 13. kapitole zmínka děje, těmito slovy: „Potom přišli až do údolí
Eškol, a tu uřezali ratolest s hroznem jedním jahodek plným, a nesli jej na
sochoře dva.“ Nebo často se nahodí tak veliký hrozen toho ovoce, že s únos býti
může, zvláště kdež tak velké bývají, že v jednom přes dvě stě zrn pospolu
srostlých jest. Jakž <i>Johan Hugo de Lintschott</i> v knize vypsání východních
Indií svědčí, že nejednou takový hrozen od dvou na sochoře v dar nositi viděl <i>(cap.
11.)</i>.</p>

<p class=MsoNormal>Když bylo po západu slunce, přistali jsme s naší lodí k břehu
jedné veliké vsi a tu přes noc v lodí zůstali, dosti s velikým strachem, aby
nás Arabi a Egyptčané v noci nepřepadli a neobloupili. Nebo nebezpečné jest pro
jejich loupeže netoliko v noci na místě státi, ale i předse jeti, že dobře
umějí plovati a tak lehce se k lodím přikradou, že často lodí, zvláště když
všickni spí, zlezou a co nejvíce mohou, s sebou poberou a s tím do vody se
spustíc uplynou; a někdy když se jim jednou podaří, podruhé přijdou, lodí se
dohoní a ji zloupí. Když někdy vidí, žeby se plavících zmocniti mohli, tehdy je
pobijí a po vůli své s věcmi jejich nakládají. Pročež kteří s svou lodí
bezpečni býti chtějí, nakoupí knotů neb doutnáků ručničných, a těch v noci
roznícených vůkol lodí nastrkají, aby se zdaleka zdálo, jakoby tolik ručnic při
sobě měli; a mají-li jednu ručnici, tou velmi dobře a často umějí stříleti a
strašiti, a tak nejspíše projedou. Však přece někdy ti loupežníci tejně se k
lodí pouštějí, a zvláště když tmavá noc bývá; a kdyby byli prozrazeni, že se
pod vodu pohřížiti mohou, podlé přísloví: <i>da boscho e da riviera</i>, „praví
lesní a vodní lidé“.</p>

<p class=MsoNormal>Ale my díka pánu bohu před nimi jsme pokoj měli, a druhého
dne téhož měsíce ráno dobrým větrem jsme se plavili, a to přes celý den a
potom. i celou noc velmi prudce a rozkošně při pěkných březích, všelijakými
úrodami osazených a okrášlených.</p>

<p class=MsoNormal>Třetího dne téhož měsíce tentýž vítr dobře nám k naší cestě
sloužil, a toho dne mimo jiné veliké nesnáze, žízně i horka jsme pociťovali.</p>

<p class=MsoNormal>I ačkoli voda velmi kalná a hlinovatá přes celý rok jest,
však velmi dobrá a chutná ku pití bývá, a co jsme jí až přes příliš do sebe
lili, nic nám neuškodila; toliko že nás obměkčovala a projímala. Proti čemuž
obyvatelé egyptští, aby ustavičně po ní neběhali, užívají prostředku; jímžto
vodu z Nilu pěknou, čistou a zdravou činí; nebo mají veliké hliněné aneb
kamenné nádoby, dole široké a nahoře co džbány úzké, v jedno aneb dvé, vědra,
ty plné vody kalné nalejí, a poté vezmouc pět neb šest hořkých mandlových
jader, drobet nimi povrchu džbánu potrou, a ty mandly v hrsti stlačíc do vody
vrhou, a rukama přes loket v vodě semotam chvíli míchají a točí, a tu vodu co
nejvíce zkalí a státi nechají, až se co sklo pěkně učistí, a to ve třech neb
čtyřech hodinách; kteroužto potom do jiných menších džbánův ulívají a ku potřebě
z nich užívají.</p>

<p class=MsoNormal>Ta voda v pravdě nemůže se vychváliti pro svou dobrotu a
zdraví. Nebo jakož každá voda po třech věcech se poznává, <i>Galen. lib. 1. de
simpl. med. facult. c. 5.</i>, totiž po chuti, barvě a vůni, tak i tato všecky
ty vlastnosti v sobě má. Okušením jest chutná a sladká, barvy pěkné a čisté, a
dosti také vonná jest, a to z té příčiny, že z dalekých a nejhorčejších krajin
světa teče, kdežto od slunce dobře jako zdistillovaná a vyvařená, v
neporušitelnosti své, nepřiměšujíc k sobě jiných řek a nezdravých vod, do
Egypta přichází. A jakkoli kalná bývá, však se to z prudkosti toku jejího a
vysokých spádův mezi velikými horami (jakž o tom níže psáti budu) stává, tak že
v těsných údolích lehkou a černou zemí pohnouc, s sebou ji zanáší a dobře
usaditi se nemůže; nic méně, když se to bláto odmísí, voda v své dobrotě přece
zůstává.</p>

<p class=MsoNormal>Jakož také <i>medici</i> a lékaři to za pravidlo mají, že
voda krve nedělá a nezažívá: však o této samé to jistí, že se v krev co víno
obrací, a jakž obyvatelé egyptší a lékaři arabští za to mají, žeby od té
chvíle, kdyžto pán bůh skrze Mojžíše Egypt ranami bil a vody v krev obrátil,
tuto vlastnost nad jiné vody zachovati měla. Čehož skutek patrný jest viděti na
tělích Egyptčanů při Nilu bydlících, kteříž proti jiným, totiž Arabům v pustých
místech obývajícím, tlustější a krevnatější jsou.</p>

<p class=MsoNormal><i>Galenus</i> tuto vodu z Nilu nade všecky jiné vody
vychvaluje a dokládá, že plodné ženy činí, <i>lib. de aqua bonit. Seneca natur.
quast.</i>; také dokládá, že netoliko zdravé a plodné, ale i nezdravé, kteréž
od dávního času zatvrzené byly, zase zdravé činí. Což také <i>Avicenna primo
can. a Aristoteles hist. anim.</i> svědčí, a množství lidu a dětí tam při Nilu
toho potvrzuje.</p>

<p class=MsoNormal>Král egyptský <i>Ptolomeus Philadelphus</i>, toho jmena
druhý, když dceru svou Berenici králi syrskému Antiochovi za manželku dal,
vždycky do Syrie vodu z Nilu posílal, aby tu samu toliko jeho dcera pila,
netoliko že jí z mládí doma u něho zvykla, ale i proto, aby matkou mnohých
dítek býti mohla. <i>Polybius hist.</i> Podobný příklad <i>Herodotus lib. 1.
hist.</i> o králi jednom perském přivozuje, že jest sobě z řeky <i>Choaspe</i>,
mimo město <i>Susa</i> tekoucí, vodu bráti, a kamkoli táhl, třebas na sta mil,
v nádobách velikých stříbrných a na vozích na vahách vysících, k tomu vařenou,
za sebou voziti dal.</p>

<p class=MsoNormal>Že pak život obměkčuje, klade toho příčinu <i>Theophrastus
lib. de aquis</i>: totiž že jest sanytrovatá od země egyptské, čímž s sebou a
prudkostí svou stírá a táhne z střev, co zapopadne.</p>

<p class=MsoNormal>Okolo nešporu plavíce se viděli jsme zdaleka <i>Pyramides</i>
u <i>Cairu</i>, a zdály se, jakoby nějací vrchové byli, o nichž doleji psáti
budu. Naši plavci jakž je spatřili hned tváří a těly svými na podlahu padli a
modlitby neb <i>salutaci</i> své s radostí konali, že se tak blízko <i>Cairu</i>
(ač ho ještě nebylo viděti) býti poznali.</p>

<p class=MsoNormal>Tu jsme také místy množství velikých ptákův co labutě na
Nilu plovati viděli, a mají bílé peří a široké ploutve na nohách, a slove týž
pták latině <i>onocrotalus</i>; má pak pod pysky veliké a tvrdé vole, do něhož
co s kostmi nachytá, a když maso tam od kostí odpadne, to teprv do žaludku
pozře a kosti z toho volete zase vyvrže. <i>Plin. lib. 10. c. 47. Bellon. obs.
2. cap. 27.</i></p>

<p class=MsoNormal>Naši pak plavci i jiní užívají toho volete, usušíc je a
svážíc na koncích, místo korýtka, a ním vodu z lodí vylívají; a jakkoli u vodě
leží, přece jako dřevo tuhé zůstane a dlouho nerozmokne.</p>

<p class=MsoNormal>Po hodině jak jsme <i>Pyramides</i> viděli, spatřili naši
plavci nový měsíc na nebi; tu opět obrátivše tváře k měsíci, s divným
natahováním těla modlitby své konali. Až když bylo v soumrak, přistavili jsme k
jedné vsi, okolo pěti mil od <i>Cairu</i> ležící.</p>

<p class=MsoNormal>Na té vší cestě mnoho vesnic a měst nehražených, dosti
velikých jsme minuli, a některé nám jmenovali, jako <i>Serou</i> a <i>Rascalis</i>,
z jedné i z druhé strany břehu ležící, a ta od starodávna i posavad proti sobě
u velikém nepřátelství trvají a sobě všelijak překážejí. Potom <i>Cherbni</i> a
<i>Baramon</i> z té strany <i>Garbie</i> leží, <i>Tavilla</i> a <i>Cayarya</i>
z druhé strany <i>Seharyuye</i>. Po nich leží <i>Massun</i>, u něhož jeden
pramen Nilu se začíná, jejž jmenují <i>Barzoguer</i>. Dále blíž <i>Cairu</i>
leží <i>Callebo, Menie Canibri</i>, kteréž má na polovici cesty z Damiáty do <i>Cairu</i>
býti. Potom jsou jiná města, jako <i>Spayty, Caracanya, Bulgaita, Abessus a
Subrak</i>, naposledy Bulako a Cair.</p>

<p class=MsoNormal>Když jsme k té vsi přistavili, dával nám náš patron návěští,
abychom vystoupili a do vsi šli, jmenujíc ji <i>Bulako</i>, jakoby smlouvě
zadosti učinil a nás již tu kdež náleželo dovezl. I majíce my zprávu a
povědomost, netoliko z čítání, ale i z zprávy od mnohých lidí, že <i>Bulako</i>
při samém <i>Cairu</i> v jiném položení i s jiným stavením a přístavem leží, a
toho jsme tu nic neviděli, nechtěli jsme mu věřiti, ale bojíce se oklamání, tu
noc jsme z lodí vyjíti nechtěli, ale v ní odpočívali. On pak lotr v noci
vystoupil a nám oslíky malé jednal, kteříž jak se rozednívalo, k břehu
přivedeni byli; a tu teprva od obojích, plavců i oslářů, s křikem k tomu
přinuceni jsme byli, že jsme musili věřiti, že se ta ves <i>Bulako</i> jmenuje:
<i>Corvi con corvi, non se cavano mai gl’occhi</i>, „bodej kostka kostce
nevadila“. Tak dobře sobě napomáhali, že nás z lodí vyloudili, a hned z toho
místa opodál od břehu odtrhli, abychom k nim nemohli, a my teprva poznali, že
nás oklamali. Jakož jsme se potom příčiny toho doptali, že ti plavci byli z
těch, ješto nesmějí do Buláku pocestné a kupectví, bez jistého dovolení a listu
od vrchnosti své, plaviti, sice kdyby byli postiženi, v pokutu uloženou byli by
upadli; pročež po záplatě odtud tím raněji odjeli, a my s těmi oslaři do <i>Cairu</i>
znovu smlouvati a jim platiti jsme musili.</p>

<p class=MsoNormal>Poté jeli jsme skrze ves, z nížto vyjíždějíce přijeli jsme k
vodě z Nilu vycházející a dlouhý kout činící, u kteréž jsme mnoho fíkův
velikých, a pod nimi Židův a Turkův několik viděli, kteříž pod stínem na
sedadlách k tomu připravených seděli.</p>

<p class=MsoNormal>K těm jak jsme se dostali, byli jsme zastaveni, a abychom
clo dali, napomínáni; pročež musili jsme ssednouti a jim zprávu nejprvé dávati,
kdo, co a odkud jsme; a mluvil k nám od nich jeden Žid španělskou řečí. Když
jsme oznámili, že z Jerusaléma do Cairu a odtud dále na horu Sinai jeti chceme,
velel nám, abychom naše věci, kteréž s sebou neseme, vykládali a z nich clo
dali. My pak velice jsme prosili, aby nás k tomu vykládání neměli, že mimo
obyčej jiných poutníkův nic s sebou neneseme, než toliko hliněné, kamenné a
dřevěné věci, kteréžby nám dlouho rozvazovati, vykládati a těžce skládati
přišly, a poněkud jsme Turky k naší žádosti naklonili, že nás při tom zanechati
chtěli; ale ti zrádní Židé nikterakž tomu povoliti nechtěli, ale po dlouhém s
Turky se o to hádání nás k tomu přivedli, že jsme všecko do nejmenšího jim
ukazovati a od osoby po širokém <i>piastru</i>, totiž tolaru, dáti musili. Při
čemž věděti sluší, že proto Židé Turkům v té příčině odporovati nemohli, že to
clo s nimi spolu od vrchnosti pronajaté měli, a jak oni Turkům, tak Turci jim u
vybírání překážeti nesměli, o čemž doleji při zmínce o Židech více psáno bude.</p>

<p class=MsoNormal>Spravivše sobě zase naše věci, jeli jsme dále okolo tří
honův, a tu jsme k velikým vodám z Nilu rozvodněného přijeli; skrze ty nebylo
nám lze na těch oslících malých projeti, lečbychom byli chtěli pod samé krky v
vodě seděti a naše všecky věci Jerusalémské zmáčeti. Viděli jsme tu množství
lidu, do několika set Arabův, Turkův a Egyptčanův, kteříž po té silnici do
Cairu a z Cairu jdouce, skrze tu vodu co slepí, toliko košili aneb suknici v
rukou nad hlavou nesli a ven z vody bředli; kteří krátkého těla byli, ti
splývati musili, a pro mnohé louže v těch místech ani se zase neoblékali, ale
tak jeden před druhým nazí chodili, neostýchajíce se ani množství žen tudy s
nimi putujících. Avšak něco poctivěji nežli muži, v plundrách aneb gatích
uherských, kteréž jim od pasu až do kůtkův šly, z modrého a bílého strakatého
plátna dělaných, se procházely, leč kde přes pás voda šla, tu se od mužův
odměšujíc, a kde stačiti nemohly, stranou nadcházejíc, ostatek šatů nad hlavu
vytahovaly a se obnažovaly, z čehož očim stydlivým a nám všem velmi hanebné
divadlo činily <i>non le vorria veder depente</i>, „kterýchž by člověk nechtěl
malovaných viděti,“ nejináč nežli jako bychom v Indiích a amerických zemích,
kdež obojího pohlaví osoby bez studu nazí chodí a bydlejí, byli. O čemž <i>Don
Pietro Martyre hist. del novuo mondo. Gonzalo Fernando d‘ Ouiedo hist. delle
Indie Occidentali. Fernando Cortese relationi. Hieron. Benzone hist.</i> jiní
vypisují.</p>

<p class=MsoNormal>Mezi tím nadívavše se do vůle tomu brodu, nevěděli jsme sobě
jaké rady dáti, nejvíce se o věci v našich tlumocích starajíce, až jsme viděli,
že někteří vysoké arabské koně osedlané tu blízko drželi a na nich lidi za
peníze přenášeli. Pročež nemeškali jsme s nimi jak mohli jednati, a po čtyrech
mejdyních od koně, toliko aby nám přes tu louži na nich přejeti dali, smluvili,
a tak jsme s tlumoky na zádech, však sedě svrchu v sedle zhůru nohami jako
opice, když místem s námi plovati musili, na druhou stranu přejeli; kdež také
naši osláři s osly svými vespolek přeplouli, a spůsobem jiných tehdejších na té
silnici obchodníků nám na službu hleděli, že jsme jich někdy mezi tím množstvím
toho nahého lidu, a co mravenců zhusta tudy semotam putujícího, tak nahých
poznati nemohli bez <i>coram nobis</i>.</p>

<p class=MsoNormal>Jakž jsme málo dále poodjeli, hned jsme na jiné louže z Nilu
před námi přišli, však malé, skrze něž jsme ani pěšky, leč po egyptsku, ani na
oslích pro bahna nemohli, a tu koní žádných jako u první nebylo. Z té příčiny
zjednali jsme sobě jinou jízdu, a to naše osláře, na jejichž hřbety vsedše, od
nich přenášíni jsme byli, netoliko přes tu, ale i přes jiných několik louží,
kterýchž na té cestě více bylo, a jak která veliká byla, po mejdynu, dvou aneb
tří od osoby platiti jsme musili. Poslední louže ta nám zaneprázdnění učinila: <i>La
coda e peggior a scortegar</i>, jakž „rádo neštěstí při konci zatrhne,“ tak se
i nám stalo, když jsme uprostřed louže byli. Nebo ten, kterýž pana Černína
nesl, klesl s ním v té louži, že se dosti hluboce do vody pohřížil a jeho šaty
pokálel; pročež se pan Černín velice rozhněval, žeby mu byl rád na zamčenou dal
<i>pax tecum sul mostazzo</i>. Se mnou také potkali se dva Turci pěkně odění a
zutí do kolenou; ti zastavivše mého mezka dvounohého, mne za rameno pozadu
chytili a do vody vtrhnouti chtěli, chtíce ode mne peníze míti; ale pěkně jsem
jich odbýval, že jim nemám co dáti, a mezi tím vždy drže se hrdla svého nosiče,
s nimi jsem tahanici měl, až nemohše nic ode mne dostati, strčili mnou i
nosičem mým co mohli, tím úmyslem, aby nás po hlavě do té louže porazili; ale s
pomocí boží, kteráž mne chránila, dobře můj nosič na nohách ostál, jako dobrý
kůň, jak říkají v přísloví: caval d‘ un fosso; ač několik krokův vrávoral a se
motal, však přece mne na sucho vynesl, začež jsem mu o jeden mejdyn více dáti
musil. A již také čas byl těm častým vydáváním peněz konec učiniti; nebo v těch
zemích povědění: <i>I dinari stanno sempre con la berretta in mano per tuor
comiato</i>, že „peníze ustavičně klobouk v rukou drží, berouce od nás
odpuštění,“ nad jiné krajiny pravdivé jest.</p>

<p class=MsoNormal>Když jsme se z těch louží co mouchy z pomyjí vypravili, dostali
jsme se do pěkného a velmi lidného kraje, kdež jsme palmových a jiných stromů
lesy vůkol nás viděli, v nichž lidu česajících daktyle a projíždějících se na
pěkných koních velmi mnoho bylo; po čemž jsme znáti mohli, že nedaleko Cair
město býti musí. Kteréžto, hned jak jsme z těch lesů vyjeli, před námi jsme
uhlídali a k němu s radostí chvátali, i do něho a skrze ně, nessedajíce s oslův
jako jinde, pro velikost jeho a veliké množství prachu v ulicech, pěším
nezvyklým nesnesitedlného, okolo poledního času přijeli; a měvše zprávy z
Damiáty, kde a jak bychom se po consulovi krále franckého ptáti měli, téměř půl
mile naší skrze město jsme jeli, nežli jsme k jeho příbytku přijeli a tu se
zastavili.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165220">Kapitola 7.</a></h1>

<p class=MsoNormal align=center style='text-align:center'><b>O příjezdu do
města Cairu a co jsme v něm činili.</b></p>

<p class=MsoNormal>&nbsp;</p>

<p class=MsoNormal>Když jsme se před dům <i>consula</i> dostali, šli jsme do
něho a potkali jsme se s samým <i>consulem,</i> kterýž zvěděv, že tu jsou
poutníci, nám vstříc vyšel a tu nás přívětivě řečí vlaskou vítal a do svého
pokoje nahoru vedl. Až něco málo spolu porozprávěvše, jak jsme z Jerusaléma a
potom z Damiáty od <i>viceconsula</i>, od něhož jsme jemu ledacos oznámiti
měli, vypraveni byli, byl jemu čas obědu od služebníka oznámen, k kterémužto
nás přátelsky zval a míti chtěl, i my toho také potřebovali.</p>

<p class=MsoNormal>Byl pak velice zdvořilý, učený a několik řečí povědomý pán,
vedl sobě pansky, mnoho služebníkův měl a ve všech věcech skvostně a pořádné
sobě počínal a jako jiný turecký pán v hedbávných šatech chodil.</p>

<p class=MsoNormal>Při jídle pěkná rozmlouvání a mysli obveselení s námi měl.
Od krmí pak nákladných a mnohých, s dobrým vínem cyprským, tak silným, že ač
jsme ho čtvrtý díl ke třem dílům vody přilívali, přece co nejsilnější uherské
víno bylo, velmi dobře nás choval.</p>

<p class=MsoNormal>Po obědě důvěříce se témuž <i>consulovi</i>, oznámili jsme,
odkud jsme. Čemuž se on velmi podivil, že v tak nebezpečné časy, pro válku J.
M. C. pána našeho s Turky, mezi úhlavní nepřátely naše jsme se pustiti směli;
pročež radil nám, jak bychom se v tom městě chovati měli, abychom vyzvědíni
nebyli a do věčného vězení se nedostali, zvláště pak Židův se vystříhali a s
nimi mnoho nemluvili, žeby nás po řeči nejspíše poznati mohli. Nebo ten národ,
jest-li u nás chytrý a obmyslný, jest mezi Turky mnohem více, a to tím, že jsou
Turky od přirození dosti sprostné, avšak lakomé, svým šejdům vycvičili, tak že
všeho lotrovství a oklamání jako Židé beze všeho svědomí hledí. Nemají tam jako
i u nás žádného dědictví ani pozemků, ale šejdy a obchody se živí, a tak tam
bohatí jsou, že nejpřednější cla a jiné důchody, buďto sami, aneb spolu s Turky,
sobě k ruce najaté drží, za kteréž tureckému císaři, vedlé velikosti a malosti,
v jisté termíny jistou sumu hotových peněz beze vší starosti Turkův dávají. A
ačkoli jim uloženo jest, jak mnoho od čeho vybírati mají, však dobře umějí lidi
přetahovati, že z toho veliký zisk a úžitek berou a dobře se mají. Obyčejně
několik řečí umějí, by se v těch zemích nezrodili; jako ku př. když léta 1492 <i>Ferdinandus
a Isabella</i> a po nich <i>Emanuel a Carolus V.</i> králové hišpanští do
144.000, a císařové Římští léta 1340 z svých zemí mnoho tisíc Židův vypověděli,
kteříž táhli do Turek, a tam řečem navyklým své děti učili, že posavad mnozí
dobře španělsky, vlasky a slovansky mluviti umějí. <i>(Cronica d‘ Hispagna M.
Anton. Beuter cap. 1.)</i> Od kteréhožto času Turci řemesel mnohých a nástrojův
válečných od děl, ručnic atd. strojení, k nenabyté škodě všeho křesťanstva
dostali, tak že sám turecký císař tehdejší tato slova propověděl: že se diví
veliké zpozdilosti králův křesťanských; jest-li že jsou nechtěli takového
množství lidu židovského pobiti, že jich aspoň za chlapy k službám a pracem
potřebným nezachovali, ale je raději k svému horšímu vyhnati, nežli k dobrému
zdržeti chtěli.</p>

<p class=MsoNormal>Kupecké obchody od drahého kamení, zlata, stříbra a drahých
tkanin nejvíce vedou, a převyšují v tom Turky a téměř i všecky východní kupce,
jakož pak v <i>Cairu</i> nejbohatší krámy a sklepy mají.</p>

<p class=MsoNormal>Obírají se také s lékařstvím a hojením lidí, a jsou tam
nejlepší lékaři a materialistové Židé; také není žádný křesťanský apatykář aneb
materialista, kterýž by tolik <i>species</i> a všelijakých bylin v jednom krámě
aneb v své moci jako oni měl, a to proto, že mají mnohé staré arabské psané i
tištěné lékařské knihy a herbáře, kterýchž my v našich zemích nemáme; mají přes
to jiných nám známých spisovatelův knihy, jako <i>Galeni, Hippocratis,
Almansoris, Serapionis, Arislotelis, Platonis</i> a jiných v řeči turecké a
arabské, z nichž mohou umění dobrého nabývati; a nacházejí se někteří mezi
nimi, zvláště v Egyptě, kteříž dosti učení jsou a vedlé pravidel lékařských v
hojení se zachovávají a o tom disputovati dostatečně mohou.</p>

<p class=MsoNormal>Spravili sobě také dotčení Židé v Konstantinopoli tiskárnu
aneb impressí, jíž sami Turci nemají; v té tisknou ve všelijakých jazycích
knihy, jako vlasky, španělsky, řecky, latině a židovsky, a mohou je i v jiných
řečech vydávati, krom v turecké a arabské, pro zápověd tureckou, jakoby ty dvě
řeči svaté byly a oni jich hodni nebyli, aneb žeby je poškvrnili.</p>

<p class=MsoNormal>V tiskárně užívají křesťanův učených a od Turkův z zajetí
vykoupených, s těmi jako s otroky nakládají a je i v svátek k robotě a dílu
ženou.</p>

<p class=MsoNormal>Kupují také svobodně, jako jiní Turci, křesťanské děvčata,
panny i ženy, a těch k dílům i k kuběnářství proti zákonu svému užívají a zase
vedlé libosti prodávají; byť s některou několik dítek zplodili, když toliko
svůj zisk vidí, přece takové odbudou.</p>

<p class=MsoNormal>Že pak u Turků v žádné vážnosti nejsou, kteříž s nimi ani
jísti, ani z jich pokolení žen a kuběn sobě bráti nechtí, a pro rozdíl od
jiných lidí místy žlutý tulbant, a jinde, jako v zemi Svaté a v Egyptě, červené
vysoké klobouky na hlavě nositi musejí, všelijak pak křesťany zoškliviti,
prozraditi a sebe zvelebiti hledí. Pročež umějí tisíc řemesel, jakby něco na
křesťany vymysliti a je k vrchnosti donesti mohli, tak že každý křesťan,
zvláště přespolní, jich se jako čerta vystříhá: ač jim Turci také ne tak lehce
všemu (znajíc je prvé dobře) uvěří. A potud o těch zrádcích Židech nechť jest
dosti povědíno.</p>

<p class=MsoNormal>Vyrozuměvše pak všelijakému dobrému zdání pana <i>consula,</i>
také jsme ho žádali za dopomožení k hoře Sinai, abychom se tam co nejdříve
vypraviti a odtud zase navrátiti mohli, dříve nežli bychom křesťanské lodí,
toho roku z Alexandrie odjeti mající, zmeškali.</p>

<p class=MsoNormal>I vypravoval nám o nebezpečenství té cesty, a zvláště o
tehdejší Arabův s mnichy kláštera hory Sinai nevoli a nesvornosti, že tíž
mnichové od Arabův obležení jsou a do kláštera ani z něho zase žádný nesmí.
Pročež nám radil, abychom té cesty zanechali, ani se na <i>Caravanu</i>
nebezpečili, že bychom se pro lodí křesťanské obmeškali. Tovaryšstvo jakž to
uslyšelo, hned se někteří ohlásili, že tam jeti nechtějí, kromě my dva, pan
Černín a já, na rozmyšlenou jsme sobě vzali, až bychom se něco důkladněji na to
vyptati mohli. A ačkoli jsme toho i od jiných doslýchali, jakby nám nebezpečné
bylo v tak malém počtu mezi zástupy lotrův se pustiti, však nás vždy od
předsevzetí našeho odvesti nemohli, abychom dostavše se tak daleko a jsouce
hotovi, jakž říkají: <i>ha il piede in staffa,</i>ještě posledního toužení
našeho vykonati neměli, podlé přísloví: <i>la osadia mucho aprovecha en las
cosas dudosas,</i> totiž, že „v pochybných a nejistých příbězích opovážení činí
zkušení“, a kdo se chřestu bojí, nechoď do lesa. Zvláště nemajíce se jaké
ztráty peněz a statku obávati, a mohouce všech svých věcí v Cairu až do
navrácení se zase nechati (nebo smrt nebéře, kdež nic není), protož na tom jsme
my dva zůstali, že bychom sami jeti měli, přece se tam vypraviti chceme. A hned
žádali jsme pana consula, aby nám dvěma tam dopomohl, že jsme se na to
rozmyslili, abychom se přece na tu cestu. vydali. Kterýžto vida náš úmysl stálý
býti, zakázal se nám, že druhého dne s námi k patriarchovi řeckému, kterýž v
Cairu bydlí, sjíti a vedlé zprávy neb rady jeho nám dále dopomoci chce. Což
jsme s velikou radostí a vděčností přijali, jemu z obědu i z laskavé té jeho k
nám neznámým náklonnosti poděkovali, a na ten čas od něho odpuštění vzali a do
příbytku nám od něho vykázaného odešli.</p>

<p class=MsoNormal> Ten dům byl v jeho moci, a pro poutníky aneb kupce z
národův k jeho správě náležejících (o nichž jsem výše doložil) jemu od Turkův i
s druhým vedlé toho, v kterém sám bydlel, za peníze postoupený. Byl veliký,
všecken z kamene stavený a z předu i z zadu do ulic z něho se hleděti mohlo.</p>

<p class=MsoNormal>Jsou pak i jiní domové v Cairu na ten spůsob, jako tento náš
byl, staveni, totiž že o dvou i třech podlahách na výš staveni jsou a střechy
žádné nemají, než toliko hlinou aneb vápnem povrchu obvrženi, a kteříž jsou
přednější, ti olovem přikryti bývají; vnitř jsou komory vysoké a prostranné,
ale v celém domě přes čtyry aneb pět jich se nenachází.</p>

<p class=MsoNormal>U prostřed domu jde jako komín naskrze od spodku až nad
nejvyšší podlahu, po vrchu otevřený, obyčejně pěti neb šesti loket široký,
netoliko proto, aby jim tudy světlo do vnitřka vcházelo, ale také aby vítr s
hůry do spodku pronikati a chládek činiti mohl. Jakož pak všelijaká chlazení
vymýšlejí, buďto že pokoje své každého dne travou čerstvou potrušují aneb vodu
čerstvou několikráte za den na zem lejí; ale mají také rádi u prostřed síně
studnice neb čisterny, kteréž vodou napouštějí, aneb jí do nich nanesti dávají.
Z těch se chládek po síni rozchází, při nichž oni rádi jedí i líhají. Oken málo
mají, a ty jsou z barvených skel, tmavé a malé, neotvírají se, nežli jiné pod
nimi nižší, kteréž toliko okenice dřevěné mají a nahoru co poklop se otvírají a
podpírají. Lavic a stolů žádných tam neviděti, každý musí <i>(portar il scagno
seco)</i> svou stolici přirozenou s sebou nositi.</p>

<p class=MsoNormal>Do takového tedy domu byli jsme uloženi, v němžto místo
obyvatelův mnoho opic, <i>bragonu,</i> mořských koček a jiných potvor, kteréž
tam <i>consul</i> sobě chovati dal, s jedním, který jich hlídal, jsme našli a z
počátku tomu rádi byli, domnívajíce se, že sobě jich kratochvílením a hrami v
čas nešporní nejhorčejší a k odpočívání tam obyčejný, chvíle ukrátíme; ale
nahražovaly nám to zase v noci rvaním a hryzením se spolu, s potvornými křiky
po všem domě se rozlíhajícími, že nás dosti mrzely a k hněvu popouzely.</p>

<p class=MsoNormal>Přidal nám <i>consul</i> jednoho služebníka svého, kterýž
naším nákupčím i kuchařem byl, a ten nás dobře od rozličného masa, ryb a ovocí
choval, a chléb bílý pšeničný (neb tam žito neroste) nám dával, kterýž obyčejně
křesťanští pekaři pekou, a to za mírné peníze, jako ku příkladu šedesáte čtyry
čerstvé limouny za jeden mejdyn koupil, fíkův, daktylův hromady: kromě hrušek,
jablek, švestek a vína v hrozních, čehož tam nemají, leč co odjinud a obyčejně
z Damašku po vodě přivážejí a velmi draze prodávají, žeby za jedno prosté
jablko několik limounů a jablek granátových rádi dali. Vína ku pití tehdáž jsme
dostati nemohli, pro zápověd tuhou od baši <i>Cairského,</i> kterýž že byl z
rodu a krevnosti Mahumeta proroka jejich, přísný řád nad zákony jeho držel, a
sotva je panu <i>consulovi</i> míti dovolil. Však naposledy majíce k hoře Sinai
vyjeti, přece jsme se ho u jednoho Řeka doptali a na cestu dosti draho koupili,
však mezi tím vodu z Nilu pili. Když bylo k večeru, dobře jsme dvéře zavřeli a
závorou zastrčili, nevěříce té zběři nevěrné v tak velikém městě, v kterémž by
se jich žádná vrchnost doptati nemohla.</p>

<p class=MsoNormal>Ráno 5. dne téhož měsíce přišli jsme do domu consula, a on s
námi vyšel k patriarchovi řeckému, kteréhož jsme však doma nenašli, neb byl do
Alexandrie přede dvěma dny odjel. Pročež žádali jsme jeho místodržícího, aby on
jmenem principála svého nám připsání k arcibiskupu hory Sinai v klášteře panny
Kateřiny pod horou Oreb dal, což on s ochotností učinil a řeckým jazykem
napsal, žádaje jich, aby nás dobře chovali a co nejdříve zase zpátkem
vypravili.</p>

<p class=MsoNormal>Vracujíce se s consulem domů, jelo proti nám na pěkně
vypravených koních a v drahém šatstvu přistrojených Turků deset, kteřížto jakž
nás dojížděli, hned proti nám v prudkém běhu hnali, nejináč než jakoby nás
poraziti chtěli. Ale consul a my za ním časně jsme z cesty na stranu ke zdi
domovní uskočili; kdež oni také v okamžení své koně před námi zastavili, a
někteří semotam mimo nás je proháněli a objížděli, velmi šeredně na nás hledíce
a ukrutné vzezření nám ukazujíce; až když uhlédali, že jim žádné příčiny
nedáváme, od nás pryč odjeli. Když jsme se divili, že takové osobě, jako consul
byl, to činiti směli, odpověděl consul, že mezi nimi byl jeden (kteréhož nám
ukazoval, stáří okolo 17. neb 18. let, a dosti krásný), kteréhož baše Cairský
zle užívá, a z té příčiny na něho laskav jsa, jemu ve všem povoluje a slavně
jej chová; pročež že pro baši netoliko on, ale i jiní turečtí důstojníci
ledacos jemu přehlídati musejí, ano že mu mnozí pochlebují, na službu hledí, a
skrze něho bašovi se zachovati chtějí.</p>

<p class=MsoNormal>Nebo mezi těmi pohany člověk mnoho snášeti a mlčením
přemáhati musí, vedlé příslovi: <i>Chi ode, vede e tace, vivera sempre in pace,</i>
totiž „kdo slyší, vidí a mlčí, mnohých neštěstí uchází,“ lečby se všem
zoškliviti chtěl, cožby se stalo, kdyby pro takové příčiny každodenní a lehké
vrchnost svou i jejich zanášel.</p>

<p class=MsoNormal>Když jsme se zase navrátili, byl čas obědu, <i>consul</i> do
svého a my do našeho příbytku k němu se rozešli. Tu jsme opět tovaryšstvo
napomínali, aby se s námi přece vypravili; ale nemohli jsme při nich nic
obdržeti, proto že zvolili radu: <i>e meglior esser confessore che martyre,</i>
totiž „lépe býti vyznavači nežli mučedlníky.“</p>

<p class=MsoNormal>Po obědích šli jsme k <i>consulovi</i> a žádali jsme ho, aby
nám tulmače a velbloudy zjednati poručil; což on na se přijal, a nám jednoho
služebníka svého, mladého křesťana v <i>Cairu</i> rodilého a několika jazyků
povědomého ukázal, že ho nám chce propůjčiti, aby s námi jel, kterýž pro nás a
sebe tři velbloudy zjednati, a co potřebí bylo od potrav na cestu koupiti měl.</p>

<p class=MsoNormal>Po té vrátivše se do příbytku, tu jsme s těmi potvorami, o
nichž nahoře dotknuto, a vyhlídáním z oken na ulici čas ostatní toho dne
strávili. Nebo jsme viděli veliký počet lodí malých i velikých jako <i>dziermy</i>
po ulici na vodě se plaviti, kupectví voziti, i také na procházku semotam se
voziti; a jak nám jistili, že tu v té ulici voda mnoho loket zhloubí jest, a ta
teče skrze město <i>canaly</i> dělajíc, toliko toho času, když řeka <i>Nilus</i>
velká bývá. Když pak slunce zapadlo, tu teprva jsme projíždějící se Turky na
lodech spatřovali, pěkně připravené a křížem nohami složenými v kole sedící,
mezi nimiž hromady rozličného a povětří svou libou, vůní naplňujícího kvítí
bylo, a pohlédajíce nahoru do oken, hudbou, kterou s sebou vezli, sebe obveselovali
s velikým svým zalibováním a naším tejným smíchem: jakoby svině pískala a osel
bubnoval.</p>

<p class=MsoNormal>Také jsme toho dne i jiných, všelijakých věcí od lahůdek a
ovocí, kteréž na lodech po ulicech města, kde <i>canaly</i> jsou, vozí, před
domem dosti dostávali, toliko dvířkami, kteréž každý dům k vodě má, i náš
pozadu měl, vyhlídali, a co jsme míti chtěli, ukázali. Kde pak vody není, tu
nosí v nádobách všech věcí k víře nepodobnou hojnost.</p>

<p class=MsoNormal>Dne 6. téhož měsíce vstali jsme ráno vedlé námluvy naší,
kterouž jsme před tím dnem s služebníkem pana consula a s budoucím naším
tlumočníkem k hoře Sinai učinili, abychom na zámek <i>Cairský</i> projeti se
mohli.</p>

<p class=MsoNormal>Okolo hodiny na den přišel k nám dotčený tlumočník, a již-li
bychom hotovi byli za chládku vyjeti, se dotazoval, a našed nás na sebe
očekávající, vyšel s námi před dům, a tu toliko zavolal na mukary, kterýchž
hned několik párů s osly se dostavilo. Nebo tam v každé ulici oslů, mezkův a
místem i koní osedlaných pohotově s těmi, kterýmž náležejí, přes celý den
množství stojí, a oznámíc kam kdo chce po městě jeti, hned smluví a bez meškání
jich užive: toliko aby, jako v Benátkách <i>gondole,</i> tak tu <i>homar,</i>
totiž osla zavolal, hned jich mnoho jeden přes druhého k němu se hrnou, jej za
šaty chytají, chtíc každý, aby na jeho hovado vsedl. Ač pak malí oslíkové jsou,
však velmi pohodlní pro dobrý mimochod a lehké běhání, při nichž osláři jejich
klusem pobíhati musejí; sedla mají dobrá i úzdy, lepší nežli v zemi Svaté, o
nichž v první knize psáno stojí.</p>

<p class=MsoNormal>Pan Černín tehdy a já s naším novým tlumočníkem vybrali jsme
pro nás tři dobré oslíky, a upřímo na nich k zámku jeli skrze dlouhé, pěkné a
několikeré ulice, v nichž lidu rozličného množství veliké, coby ho napral, plno
bylo; mezi nimižto naši osláři před námi běžíce hlasem křičeli: <i>Dahry,
dahry!</i> to jest: „stranou“, aneb „ustupte!“ a místo nám ku projetí dělali,
až jsme za město vyjeli, a tu hned k vrchu dosti vysokému; však nepříkrému, na
němž zámek stojí, jeli. Když jsme před bránu přijeli, u ní jsme s oslíkův
ssedli, je tu držeti poručili, až bychom se navrátili, a sami tři toliko do
zámku vešli. A nejprvé dostali jsme se na veliký dvůr, okolo něhož bylo veliké
stavení, tak trvám že pro stráže a stáje pro koně. Na tom tehdáž mnoho velmi
nákladně a pěkně od pobitých a krumplovaných zlatem a stříbrem uzd, sedel,
přikryvadel, peří a jiných věcí, přistrojených arabských vysokých koní, ježto
služebníci drželi, bylo; nebo páni jejich při dvoře u baše v radě byli. Přes
ten dvůr šli jsme bez překážky, a přišli k jiným nízkým sotva půldruhého lokte
vysokým dveřům, chtíce skrze ty do hlavního dvoru, tu kdež baše bydlel, vjíti.
A v tom nenadále z těch dveří proti nám vystoupil jeden Žid, kterýž našeho <i>consula</i>
tlumačem byl, a zastaviv se před dveřmi, na nás co zděšený hleděl, a poznav
nás, žebychom v ochraně jeho patrona byli, bez meškání na nás s hurtem udeřil a
s hněvem se dotazoval, kam bychom chtěli jíti? a maje odpovědíno, žebychom rádi
dvůr a sídlo bašete spatřiti chtěli, a sami se na procházku vydali; takž on
hned našemu vůdci velmi domlouval, že nás bez rady a vědomí pána svého tak
všetečně do neštěstí uvesti směl, a abychom i hned, jest-li že nám naše svoboda
milá jest, odtud pospíšili, dříve nežli by se Turci toho, že jsme tu byli,
dověděli, žebychom sic vězení neušli. Nebo že tu chvíli při dvoře někteří zprávu
dávají, že v městě Němci a vyzvědači jsou, kteříž před lety v tažení polním v
Uhřích byli, a od těch jistých že jsou poznáni. Což my doslechše, mnohem
spěšněji, nežli jsme tam vešli, sklopivše hlavy, ven z zámku, a poté pěšky
dalekou cestou (strachem sebe necítíce) do příbytku jsme chvátali, a horkem
velikým i strachem zemdleni sotva jsme ducha popadali, a teprv o dobrém poledni
se navrátivše, dobře té rady Chi non ha cuore, habbia gambe, „kdo nemá smělého
srdce, měj rychlé nohy,“ uposlechli; a ani tomu Židu z výstrahy nepoděkovali,
ani se na osly naše neohlédali, jichžto páni nezdráhali se na nich za námi jeti
a od nás doma záplaty žádati.</p>

<p class=MsoNormal>Když se toho consul dověděl, také nám toho nechválil, nýbrž
pověděl, žeby nám tam byl mohl skrze přátely a známé Turky dopomoci, kdyby těch
klevet nebylo; však na to místo nás novinou dobrou potěšil, totiž že se doptal <i>caravany,</i>
kteráž ve třech neb čtyrech dnech k Červenému moři táhnouti má, s kterouž
žebychom bezpečně jeti mohli. Pročež abychom mezi tím času užili, žádali jsme
ho, aby nám vůdce přidal, který by nás do zahrady císaře tureckého, <i>Matharea</i>
řečené, kde balsam roste, provodil, žebychom tam nazejtří sjeti chtěli.</p>

<p class=MsoNormal>Abych pak zámku mlčením nepominul, co jsem očitě v něm a při
něm viděl a ostatek se vyptal, tuto krátce o tom poznamenám: že jest veliký,
nákladný a veselý. Nebo leží na vrchu dosti vysokém, z něhož netoliko město,
ale veliký díl Egypta spatřiti se může; v svém okršlku jako hrad Pražský s
Hradčany míti může; vůkol jdou zdi, a okolo nich mnoho bašt a věží starodávních
bez příkopův, více pohled dávající, nežli aby v čas války ostáti mohly. K bráně
hlavní zámecké na vrch nahoru jsou stupně dlážené a na díle v skále vytesané,
po nichž volněji nežli na hrad Pražský s hovady nákladem obtíženými jeti se
může. Vnitř domové v prvním dvoře jsou pěkně a nákladně od mramoru a jiných
barevných kamenův staveni, a jakž z jedné strany do dvora hlavní stavení bašovo
viděti bylo, v tom okna, dvéře a některé jiné vikýře ve zdi dílem musaickým z
malých kouskův perlových matek, ebenového dřeva, křišťálů, korálů, jaspisů,
skel a mramoru obkládané a pozlacované byly; vnitř pak, jakž jsem slyšel, ku
podivu nákladné a veliké patra má vůkol velmi prostranného a šestnásobně dvůr
hradu Pražského před J. M. C, kuchyní převyšujícího dvora. V těch patrech
pokojové drahým kamením a zlatem nad míru ozdobeni jsou, zvláště jeden palác, z
jehož stropu aby mohli Židé zlato a drahé kamení obloupiti, jednoho času 20.000
dukátů dáti chtěli, tak že se předešlých žoldánů mamaluckých, kteříž to všecko
vystavěli, sláva a bohatství z toho samého poznati může.</p>

<p class=MsoNormal>V tom pak dvoře vnitřním jest místo neveliké, mřeží dřevěnou
ohražené, v tom jest kámen místo sedadla, na němž Selim císař, když dobyl <i>Cairu,</i>
nejprvé s koně sstoupiv se posaditi a té země jako panství svého se ujíti měl;
od toho času to místo Turci ohradili a jako svaté u veliké vážnosti je mají.</p>

<p class=MsoNormal>V zámku není žádné vody studničné ani dešťové, ale jest
studnice hluboká a široká, z skály pod samým zámkem při vrchu vytesaná, do níž
se povlovně může dolů po schodech vytesaných (kteréž mají okolo pěti set
stupňův) k vodě jíti; a ta voda vede se do ní po vodovodu, totiž trubách
kamenných, na vysokých prampouších přes tři sáhy nad zemí z štukového kamene
vystavených, jichž do půl čtvrta sta jest, a jdou od zámku až k řece na půl
míle malé české, kdežto od volův tažená, jistými koly a nástroji voda z Nilu do
těch trub se podává a nalívá, a odtud do té čisterny přímo teče, z kteréžto
zase jinými koly nahoru se vtahuje, a po trubách olověných a kamenných kde potřebí
po zámku se rozděluje a vede.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165221">Kapitola 8.</a></h1>

<p class=MsoNormal align=center style='text-align:center'><b>O výjezdu našem do
zahrady císařské, kde balsam roste, a co jsme po navrácení se z ní v městě
předsebrali.</b></p>

<p class=MsoNormal>&nbsp;</p>

<p class=MsoNormal>Dne sedmého měsíce Října vstali jsme všickni z tovaryšstva
přede dnem, kdež k nám jeničar od pana <i>consula</i> zjednaný přišel a nás do
zahrady <i>Matharie</i> vésti měl, a vlasky i francouzsky mluviti uměl. Jeli
jsme tehdy od příbytku skrze město pa oslích, jeničar s mukary napřed a my za
nimi.</p>

<p class=MsoNormal>Když jsme z města vyjeli, musili jsme přes jízdárnu velikou
jeti, kdež Turci od starodávna sebe v rytířských činech cvičívali a ještě
cvičívají, na němž jsme veliké pokušení od Turkův, kteříž proti nám koně
rozbodovali, oštípy a šípy k nám směřovali, snášeti musili, a kdybychom byli
jeničara s námi neměli (pro jejichž podstatu a moc ve všech tureckých panstvích
před nější i chatrnější Turci pokojně sobě počínati musejí), byli bychom se od
nich s celou kůží nenavrátili.</p>

<p class=MsoNormal>Odtud jsme jeli podál od Nilu, majíc jej po levé ruce, až
jsme do <i>Matharie</i>, jináč <i>Almathrie,</i> okolo pěti neb šesti mil
vlaských přijeli, kdežto ves jest a v ní milohrad někdejších žoldánův, dosti
veliký a nákladně vystavený, i také dům aneb hospoda pro poutníky, kteříž s
hory Sinai skrze pouště do Egypta s <i>caravanou</i> přijíždějí. Nebo takové
právo tam jest, že žádný Arab nesmí dále přes <i>Matharii</i> do <i>Cairu</i>
kupectví ani lidí vézti, leč chce svá hovada propadnouti a sám se do vězení
dostati; tak že ti, ješto přes pouště arabské vozy mají, tu v <i>Matharii</i>
čekati a z <i>Cairu</i> sobě jiné zjednati musejí. Což pro nic jiného od
starodávna nařizeno není, nežli že ta loupežnická, nepoddaná arabská chasa,
kdyby se v hejnech svobodně do <i>Cairu</i> dostati měla, mnoho by zlého tam
nastrojila, tak že tam o ně nic nestojí.</p>

<p class=MsoNormal>To místo leží v pěkném veselém položení, kdež jsme se
nejprvé k jednomu kostelíku aneb kaple dostali, v nově a pěkně na spůsob vlaský
vystavené, kterouž tehdejší náš <i>consul</i> francouzský na svůj groš
rozšířiti a z gruntu obnoviti (neb na tom místě prvé jedna menší od pana
Daniele Barbara <i>consula</i> Benátského léta 1553 vystavená byla) dal.
Kterýžto že jest bez dovolení a vědomí vrchnosti to učinil (nemaje žádný
křesťan té moci, netoliko aby měl kostel znovu vystavěti, ale ani ho bez
povolení a záplaty za to obnoviti dáti nemůže), do dvou tisíc tolarů pokuty
bašovi dáti musil, a sotva tou sumou většího nebezpečenství ušel, ačkoli ho
před tím pokojně stavěti nechali a teprva po vystavení s ním o to činiti měli,
a stavení ho stálo do 2000, jakž nám sám o tom oznamoval.</p>

<p class=MsoNormal>Do toho kostelíka všedše, v něm jsme čtverhranou kašnu z
štukového kamene do země vyzděnou, do paždí člověka hlubokou a plnou vody
čisté, čerstvé a ku pití pohodlné spatřili, jakož jsme ji pak s chutí pili. Tu
vodu volové koly a korbelíky nahoru táhnou nedaleko odtud z jedné studýnky živé
a pramenité vody, a kromě té ve vší zemi okolní egyptské se nenachází; odkudž
po žlábcích kamenných do toho kostelíka se vede, a druhou stranou do též
zahrady struhou teče a ji zavlažuje.</p>

<p class=MsoNormal>Viděli jsme také v tom kostele kámen zazděný a znamenaný,
dvou pídí zšíři, o kterémž pravili, žeby měl býti ten, na němž panna Maria s
děťátkem Kristem Pánem, když pro strach Herodesů do Egypta utekla a tu v tom
místě bydlela, sedávati měla. Jakož pak o dotčené studýnce, z níž se voda
vytahuje, pravili, žeby z ní vodu měla pívati a v ní plénky děťátka právati;
ano že na modlitbu její, nebyvši tu žádná voda před tím, ten pramen se tu
vyprýštiti měl, jakž tomu těch zemí křesťané nepochybně věří, a o tom <i>Breidenbach,
Joh. Tucher, Hans Werli von Zimber,</i> v svých putováních píší. Ale aby
rodička boží neměla míti hojnost vody ku pití, poněvadž od toho místa blízko
řeka <i>Nilus</i> teče, šetřícím to položení zdá se věc k víře nepodobna býti:
nýbrž že když tu jámu vykopali pro zavlažování zahrady, že se z Nilu tam voda
táhla a táhne, patrně se poznává.</p>

<p class=MsoNormal>Odtud nás vedli k velikému fíkovému stromu, kterýž sám o
sobě stojí a s několik sáhů v objetí jest. Na tom prý panna Maria plénky
zavěšovala a sušívala. V témž stromě jde naskrze pařezu díra, jako rozpuklina,
o níž jistili, že utíkajíc panna Maria před těmi, kteříž od Herodesa, aby ji
honili, vysláni byli, k tomu fíku se dostala, a tak velmi ustala, že nikam dále
nemohla, kterýž že se měl tak před ní rozpuknouti a ona že se v něm i s Josefem
skryla; jakož pak kdo chce, krze něj naskrze pro památku leze. I z nás někteří
jsme to učinili, a Turci lezou tolikéž, však z pověry, jakoby tím mnoho zlého
budoucího ujíti měli; a visí na tom stromě ustavičně lampa hořící. My jsme
ovoce jeho, proto že tehdáž zralé bylo, také zakusili.</p>

<p class=MsoNormal>Toho fíku ovoce není takové jako jiných, ale menší a hrubě
trpké a nelibé, jakoby jablka planá proti štěpným jedl; jmenují se vlasky <i>fici
di Faraon,</i> totiž Faraonové fíky. Strom slove latině <i>sycomorus,</i>
egyptsky neb arabsky <i>giumez,</i> o kterémž výše doloženo. Přes celý rok plný
ovoce bývá, a v roce do sedmi i osmikráte na něm dozrává, že se trhati může:
však to jest divné, že ovoce jeho ne z ratolestí, ani z větviček, ale hned od
dřeva a pařezu vychází a roste.</p>

<p class=MsoNormal>Jest pak strom ten v těch horkých a suchých zemích svým
listím a stínem k největšímu pohodlí. Nebo listí má na spůsob moruší velmi
hustě rostoucí, kteréž pohodlný chládek dává, tak že je v těch i jiných horkých
zemích netoliko při domích ve dvořích svých, ale i v místech a na placích
obecních, i v zahradách naschvále štěpují, aby se pod nimi chladiti a před
horkem chrániti mohli. <i>Don Francisco Alvarez Viag. dell‘ Ethiopia cap. 38.</i>
píše, že v království Abissynském tak velicí a širocí jsou, že v jednom místě, <i>Chaxum</i>
řečeném, v palácu královském na dvoře tak veliký vyrostl, že na jeho větvích
podlaha kamenná udělaná, a na ní dvanácte stolic kamenných mistrovsky tesaných
pro dvanácte soudcův postaveno jest, kdež oni lidu slyšení dávají a soudy
vykonávají.</p>

<p class=MsoNormal>Od toho fíku šli jsme do pěkné štěpnice zdmi obhražené, do
kteréž nás zahradník Turek pustil; v té jsme mnoho rozličného u nás drahého
ovoce, jako indiánských ořechů, limounů, pomorančí atd. na stromích a jiných
drahých bylin pěkně v zemi rozsazených růsti viděli.</p>

<p class=MsoNormal>Poněvadž jsem zmínku o indiánském ořechu učinil, něco tuto
také o něm dotknu. Má kmen vysoký, palmovému stromu nápodobný; ovoce má na
stromě visící pod listím, jako prostřední meloun aneb pštrosové vejce; povrchu
má jakousi kůru tlustou (z níž v Indiích koudel a provazy dělají), v níž jest
zavřený; pod tou kůrou škořepina jest tvrdá a v té jádro veliké jako husí
vejce, dobré, sladké chuti a lepší nežli u nás vlaského ořechu. Z kůry dělají
koflíky, jichž se nemálo v našich zemích nachází, a praví, žeby proti mrtvici
dobře z nich píti bylo. O němž více vypisuje <i>Mathiol.</i> v herbář a <i>Hugo
de Lintschot.</i></p>

<p class=MsoNormal>Při jedné straně k východu jest jiná zahrada, nevelikými
zdmi obhražená; v té od několika set let stromovíčko drahého a ve všem světě
vzácného balsamu roste, do kteréž nás zahradník na žádnou prosbu, ani sliby,
ani na přímluvu jeničara pustiti nechtěl; než toho nám dovolil, že jsme ke
dveřům té zahrádky, majícím v sobě plno děr okrouhlých, a co by pěst do nich
vlézti mohla prostranných, naschvále k prohlídání udělaných, přistoupiti a tudy
na to znamenité stromovíčko volně hleděti a dívati se mohli. Nebo bylo blízko
dveří množství kříčků sotva lokte neb půldruhého vysokých, s ratolestmi jako
husí pysk tlustými a listím zeleným, bazilice prostřední u nás nazvané bylině
podobným. Dvakráte v roce nařezují se větvičky jeho u přítomnosti komissařův a
lékařův tureckých, k tomu od baše vyslaných, a tehdáž, když kape z větvičky,
bílou šťávu má; po některých dnech dostane oleje barvy názelené; potom bývá
barvy nážluté a právě medové, a tu za mnoho let zachová a jí nezmění. Prodávají
ho do křesťanstva v hojnosti a najde se i v Praze, netoliko ratolesti, ale i
olej i šťáva jeho, v dobře spravených lékárnách.</p>

<p class=MsoNormal>Aby pak každý vyrozuměti a tomu uvěřiti mohl, že se do
našich zemí dostává, toto promluvení o něm položím z příčiny mnohých psaní,
kteřížto jistí, žeby nikdež jinde na světě nežli v Egyptě, a to v dotčené
zahradě býti a růsti neměl; ale že na omylu byli a jsou, níže z hodnověrných
spisovatelů to prokázati chci.</p>

<p class=MsoNormal>Pošel pak ten omyl z některých starých spisovatelův, jako <i>Theophrasta,
Plinia, Solina, Serapiona, Dioscoride atd.,</i> kteříž všickni psali, žeby se
jinde nežli toliko v Judstvu nenacházel. Odkudž majíc novotnější tu posilu,
dále se na to neptali; ale také do dalekých (jako nyní se děje) zemí
nedojížděli, i po nich to též jistili; až když ho něco odtud do Egypta bylo
přenešeno, psali o tom napořád, zvláště poutníci nábožní, žeby v samé té
zahradě a nikdež jinde nebyl.</p>

<p class=MsoNormal>Proti čemuž jsou jistí důvodové, a na větším díle staří i
novotní dějepiscové toho potvrzují (jimiž se každý spraviti může), že jest
nikdy Židovská ani Egyptská země pravou a jedinou vlastí té drahé byliny býti
nemohla. Nebo předně dotčení spisovatelé, totiž <i>Theophrastus, Plinius atd.</i>
sami dokládají, že jest se v zahradě neb ohradě královské s pilností choval,
kdežto byliny přespolní a obzvláštní toliko se chovají: sice kdyby v té zemi se
zploditi měl, všudy by ho těch časů hojnost byla.</p>

<p class=MsoNormal>Potom jest spisovatel jistý, <i>Josephus lib. 5. antiq.,</i>
kterýž píše, že za času krále Šalomouna královna z Sáby nejprvé z Arabie úrodné
neb šťastné bylinu balsamu darem králi s sebou přivezla, a z té že jest se
potom rozplodil. Píší také <i>Diodorus Siculus lib. 2. hist., Strabo 16. lib.
Geogr., Pausanias lib. 9.,</i> že balsam v Arabii šťastné a Sábě všech časův v
hojnosti rostl. Naposledy zkušení mnoho tisíc lidu každoročně z <i>Cairu</i> a
odjinud do Arabie putujícího, kteříž je tam u velikém množství růsti, ano v
Cairu nejednou v té zahradě vyhynouti, jiné z Arabie přivezti a na to místo
vsaditi viděli, toho všeho dostatečně potvrzuje. Jakož pak jistá věc jest, že
tento nynější, kterýž jsme viděli, léta 1575 z poručení baše Cairského ve 40.
štípcích přivezen jest.</p>

<p class=MsoNormal>A tak vedlé spisův mnohých i ústních potvrzování. roste v
Arabii <i>Felicis</i> aneb šťastné, nedaleko města Mecchi na jistých pahrbcích
písčitých, ve mnoho tisících kříčcích. Před časy že tak velikých obchodův do
těchto zemí z oněch krajin nebylo; nešetřili ho a nerozplozovali sobě; ale nyní
že z něho veliký úžitek mají, na mnoze jej štípí, však s dovolením knížete z <i>Mecchy,</i>
kterýž slove u nich <i>seryph</i> a Turkům poddán není, však s nimi věčné
příměří má, pro pout, kterouž oni do jeho zemí vykonávají, tak také že z rodu
Mahometova jest a jako posvátného pokolení. Ten moc a právo štípení ho prodává
pod jistý plat, však aby s jeho vědomím potom prodáván byl, tak že kdo ho z
kupců koupiti chce, od něho dovolení míti musí. Pročež každého roku, když <i>caravana</i>
z <i>Cairu</i> do 20. i 30. tisíc lidu pospolu na pout k Mahometovu hrobu do
Mediny, a potom bytu jeho do <i>Mecchy</i> táhne, tam ho při cestě, kteráž mezi
dotčenými pahrbky <i>Arafat</i> řečenými jde, dosti viděti mohou a s sebou do <i>Cairu</i>
přivážejí, odkudž do našich zemí se dodává.</p>

<p class=MsoNormal>Každého pak roku posílá císař turecký <i>seriphovi</i> sukni
zlatohlavovou, synům jeho, bratřím a nejbližším přátelům sto a padesáte tisíc
dukátův darem, a serif jemu zase čtyry sta štuček indiánského nejtenčejšího
kmentu, a balsamu tři neb čtyry libry odsílá; bašovi <i>Cairskému</i> jednu
libru, a <i>hamiragovi</i> (kterýž hejtmanem té <i>caravany</i> bývá) půl
libry.</p>

<p class=MsoNormal>Z těch tedy příčin může se ho v Egyptě s potřebu za peníze
koupiti, a hrubě ho místo všelijakých jiných lékařství užívají, jako vnitř
proti jedu a těžkostem nenadálým i jiným rozličným nedostatkům, a zevnitř na
rány, úrazy atd., jakž to svědčí [1] <i>Alpinus</i> doktor vznešený, kterýž v
Egyptě několik let byl, <i>lib. de plantis Egypt. cap. 23.,</i> že za bytu
svého tam jednoho Benátského kupce znal, jemuž v hlavě rána kamenem až do kosti
od Turka učiněna byla, že se mu téměř v jednom dni po tom balsamu zhojila.</p>

<p class=MsoNormal>Také užívají ho proti bolesti očí, uší, kamenu, neplodnosti,
mornímu nakažení a vráskům na tváři a jiným nedostatkům.</p>

<p class=MsoNormal>Ženy turecké a arabské bohatší, kteréž doma se zdržujíc
krásné a bílé jsou, ty toho balsamu mnoho vypatlají, a to tímto spůsobem: Chodí
často do lázně, a dobře se v ní zahřejíc maží se po těle tím balsamem, kde
chtějí pěknou hladkou kůži míti, a přece po mazání hodinu neb půldruhé na suše
a v horku zůstávají, ažby se do těla vtáhl a dobře vetřel, potom jdou domů,
nesmáčejíce se do třetího dne ničímž ani otírajíce. Třetího dne jdou zase do
lázně a maží se znovu předešlým spůsobem, a opět se nesplakují ani v lázni ani
doma, vždy třetího dne se znovu natírajíce, až do patnáctého dne počítajíc od
začátku mazání. Potom před jinými věcmi namaží se olejem hořkých mandlův a poté
zmyjí se vodou z bobů distillovanou, a tak pěkné, hladké a právě hedbávné kůže
dostanou.</p>

<p class=MsoNormal>Kdo chce více o něm věděti, k čemu a jak dobrý jest; item
jak se má od nepravého s pravým a nepomíchaným rozeznati, o tom viz <i>Alpina</i>
v traktátu zvláštním <i>de Balsamo dialog. a Bellonia lib. 2. obs. c. 39.</i>
Po spatření všech těch věcí, a davše zahradníku Turku na spropitné, obrátili
jsme se zase do <i>Cairu,</i> kdež jsme něco málo po poledni se dostali a oběd
hotový našli, k němuž jsme našeho jeničara pozvali a s ním veseli byli.</p>

<p class=MsoNormal>Po obědích přivedl před dům jakýsi Arab s pacholaty na
řetězích opice bracconi řečené, velmi veliké, a když se postavily na samé zadní
nohy, prostředního člověka zvýši a sílou každého převyšující; ty byly napřed co
lvové chlupaté, a nazad holé s dlouhými ocasy, barvy šedivé jako popelice a velmi
pěkné vyrovnané chlupy, jakoby je nejpěkněji sčesal, zvláště okolo tváře jakoby
naschvální štíce vyhlazené měly, místa holá jako tvář atd., červené jakoby je
tělnou barvou obarvil; měly náhubky přes tlamu, aby lidí nekousaly; kteréž
divné kratochvíle provodily s menšími opicemi, s oslem a s psem, jednoho na
druhém jezděním, skákáním, až i osel, na rozkaz jednoho Araba, s kloboučkem
okolo, drže jej v ústech, chodil, a obcházeje všecky Turky a jiné tu přítomné,
před žádným se nezastavil nežli přede mnou, aniž odšel, až jsem mu koliks
mejdynů do jeho čapky uvrhl, že mi s podivením bylo, že to nejhloupější hovado
od těch tupých lidí ledačemus vyučeno bylo, proti přísloví: <i>Ogn‘ uno a suo
modo, et ti aseni al anticha,</i> „všecky věci svůj spůsob mají, osel pak při svém
starém spůsobu zůstává.“</p>

<p class=MsoNormal>Osmého dne téhož měsíce povědíno nám bylo, že baša z <i>Cairu,</i>
kterýž přede dvěma měsíci s úřadu ssazen a ke dvoru do Konstantinopole povolán
byl, toho dne z města jeti a na cestu se vydati má. Pročež pan Černín a já vyšli
jsme z domu, abychom se na jeho odjezd podívati mohli, a jdouce chvíli skrz
několik ulic, vešli jsme do jakési dlouhé ulice, v kteréž jsme již lidu na
koních i jináč po obou stranách očekávajícího na bašu plno našli, že jsme sotva
prostředkem skrze ně projíti mohli, vždy šetříce, kde bychom na stranu za lid
ustoupiti a pokojněji se dívati mohli; ale čím jsme dále šli, tim těsněji a
více lidu bylo, anobrž že takovým spůsobem až k zámku mnoho lidu býti musí,
souditi jsme mohli. A nedali nám nijakž mezi sebou státi, ani za ně jsme se
protlačiti nemohli, jakkoli často jsme se o to pokoušeli; ale strkali námi
semotam, zůřivě na nás hledíce, a jiní nám se posmívajíce, tak že jsme se zase
zpátkem touž cestou, kterouž jsme pracně a s posměchem prvé šli, ještě s větší
hanbou a nám noh podražováním i ušklebováním se na nás navrátiti musili, až
jsme se do jakés malé uličky, v kteréž tak mnoho lidu jako v jiných nebylo,
uhnuli, že jsme na stranu ustoupiti a ke zdem domu jednoho přijíti mohli.</p>

<p class=MsoNormal>Do té když jsme se s radostí dostali, pan Černín počal na
předešlé nebezpečenství pozapomínati, <i>ha avanzato li piedi fuora delle
scarpe;</i> a nepřestávaje na tom, že na zemi stoje v pokoji všecko spatřiti
mohl, dal se v lezení na jednu mříži před oknem, od země člověka zvýši, na kteréž
již prvé několik Turkův se drželo a stálo; mezi ty se přitiskl, a že mu to
strpěli, počal jak říkají, výskati a se mně chlubiti, jaký prospěch přede mnou
míti bude. Ale byla po malé chvíli <i>alegrezza di pan fresco,</i> totiž „radost
z měkkého chleba,“ proto že přišed jakýs Turek, potáhl pana Černína za nohu,
veleje mu dolů slézti, což on učiniti a Turku svého místa nechati a se mnou
zároveň státi musil. Když jsme tu půl hodiny očekávali, počali vésti bašovy
velbloudy a mezky, nesoucí truhly a věci jeho, pěknými barevnými přikryvadly
přikryté, a bylo velbloudů do padesáti a mezků do čtyřicíti, vždy jeden po
druhém kráčejíce. Za těmi jeli Turci po dvou, drahým rouchem odění, na pěkně
vypravených koních, okolo 120 osob. Za nimi šlo mnoho jeničarův s dlouhými ručnicemi
po dvou, a bylo jich do mnoha set, kterýchž jsme přečísti nemohli. Po nich jelo
šest jeničarův na koních, a za těmi sám baše v letech padesáti na znamenitém
koni jel, maje na hlavě veliký zelený tulban, totiž zavití, proto že byl z rodu
Mahometova; proti němuž Turci, když mimo ně jel, z oken vyhlídajíce hlavy své
skláněli, a pacholata po ulicích křičeli a zpívali, tím jemu šťastnou cestu
žádajíce. On naproti tomu k oknům každé strany se obracel, a pravou ruku na
prsy klada hlavu proti nim skloňoval, tím se s nimi rozžehnávaje. Za ním jelo
jiných šest jeničarův na koních; za těmi opět tlupa pěších jeničarův, až
naposledy mnoho koní povodních bašových jízdní vedli a závěrek tlupy učinili.</p>

<p class=MsoNormal>Odtud jsme se do příbytku k jídlu obrátili, a na rozkázaní
našeho vůdce, mouřenína arabského, ještě toho dne na cestu k hoře Sinai všecky
potřeby shotoviti dáti i z města vyjeti jsme musili.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165222">Kapitola 9.</a></h1>

<p class=MsoNormal align=center style='text-align:center'><b>O putování našem z
města Cairu k Červenému moři, do pusté Arabie a na horu Sinai.</b></p>

<p class=MsoNormal>&nbsp;</p>

<p class=MsoNormal>Dne osmého měsíce Října, shotovivše se na cestu, došli jsme
k panu <i>consulovi,</i> a při rozžehnání se s ním jemu naše peníze a všecky
věci k věrné ruce svěřili a schovati dali, nevzavše s sebou nežli po třech neb
čtyrech dukátích, toliko pro dání z nich almužny v klášteře pod horou Oreb;
kromě já bez vědomí všech, jakkoli mi praveno bylo, že se konečně na té cestě
někde s Araby potkáme a od nich oloupeni budeme, přece jsem dvamecítma cikynův,
totiž dukátův, v tlustém nebíleném plátně na spůsob opasku zašitých s sebou vzal,
a tím jsem se přes levé rameno pod košili nejvýš opásal, mysle na to, kdyby se
v nepřítomnosti naší <i>consulovi</i> od Turkův co přihodilo a naše věci k
zmaření přišly, abych dokonce o všecko nepřišel. Pan <i>consul</i> povolal před
sebe mouřenína Araba, velbloudníka našeho, jemu nás pilně poroučeje, aby nás v
takovém spůsobu ve zdraví zase přivedl, a dav mu polovici smluvených peněz,
druhý díl až do navrácení se za sebou zanechal.</p>

<p class=MsoNormal>Potom majíce oslíky zjednané, pan Černín, já a služebník
pana <i>consula,</i> nám za tlumočníka na náš groš přidaný, okolo půl druhé
hodiny před večerem, i s potravami od biskotů, chleba čerstvého, sýra a něco
málo vína jsme se vypravili, a cestou do <i>Matharie</i> z počátku jeli, až
jsme se nedojíždějíce tam na pravou ruku k východní straně uhnuli, od <i>Cairu</i>
na čtyry míle vlaské vzdáli. Po levé straně viděli jsme nedaleko od nás ležení
bašovo, kterýž toho dne, jakž dotčeno, z <i>Cairu</i> vytáhl, a mnoho pěkných
stanův rozbitých, na spůsob nějakého nevelikého polního ležení měl; kterýž toho
úmyslu byl, aby na tom místě až do druhého neb třetího dne zůstal. My přece
naší cestou jsme jeli, až v samý večer do arabského ležení, kde <i>caravana</i>
naše byla a náš mouřenín své velbloudy měl, přijeli, okolo šesti mil vlaských
od <i>Cairu;</i> kdež jsme vedlé stánku chatrného naše věci na hromadu složili,
a sami okolo nich sobě večeři s sebou přivezenou vyložili, jedli a mouřenínu
také něco udělili, a potom na modracích (majíc každý z nás jednu s sebou)
obalíc se do nich až do rána odpočívali.</p>

<p class=MsoNormal>To ležení arabské bylo, v němž jim nejblíže <i>Cairu</i>
bydleti dovoleno jest, a tu jsme viděli, že ženy, děti a všecko hospodářství,
místo stánků aneb chalup, na holech do země vstrčených z tlustého plátna
plachty aneb rákosy rozprostřené měly, a bylo jich množství tu bydlících, i náš
mouřenín tu svůj byt, ženu i děti měl. A tak bych soudil, že to položení do
dvou mil vlaských v sobě obsahovalo. Jaká v něm správa byla, vyrozumí se
doleji, kdež o jejich životu a krajině obzvláštně vypisovati budu.</p>

<p class=MsoNormal>Devátého dne téhož měsíce, totiž v pátek den svatého Diviše,
okolo dvou hodin sjížděla se na jisté místo před ležení caravana, s kterouž
jsme jeti měli až do Suez města k moři Červenému, a shromáždilo se jí okolo 300
velbloudův, všecko obilím naložených, pro opatření pevnosti a města Suez. My
tedy nemeškali jsme své věci na naše tři velbloudy naložiti, a sami se po
jednom na každého navrch posaditi a ven do pole vyjeti, kdež náš mouřenín před
námi bosý v košili, pasem širokým přepásaný kráčel, a v ruce dlouhou hůl do
dvou sáhů, na konci s železnou špicí nesl. Odtud jsme pomalu jeli až do dobrého
poledne, a když se <i>caravana</i> zastavila, my také stranou dolů ssedli
nedaleko od zátoky z Nilu vycházející, a tu jsme posnídali a vodou se na cestu
opatřili. Mají pak tam místo soudkův, lahvic aneb jiných nádob kožené nádoby,
sprosta z vytažených koží nevydělaných, tak jak je s hovada třebas ještě za
tepla stáhnon; ty jináč nejsou připravené, nežli kde konce jsou, tu provázky
zatažené mají, a vody do nich naberouce zaváží vrchní konec, a tak s srstí
zevnitř obrácenou na velblouda přiváží.</p>

<p class=MsoNormal>Po půl hodině vypravili jsme se za <i>caravanou,</i>
směřujíce k východní straně, a tu jsme již všudy po píscích a písčitých
rovinách až do samého večera jeti začali. Kdež potom v píscích jsme noclehovati
musili, a sotva travičky uschlé nasbírati mohli pro maličký ohníček, jímž by
sobě člověk mohl kaši ohříti, totiž mouky do vody nasypaje a to spolu zmíchaje,
toliko málo pozahříti a tak místo lahůdky pojesti. Arabové pekli sobě chléb, o
němž doleji psáti budu.</p>

<p class=MsoNormal>Dne desátého téhož měsíce, hodinu přede dnem, z stanoviště
našeho nočního jsme vyjeli, a ten celý den trvajíce v nesmírném horku
slunečném, po píscích zahřitých a prach horký z sebe vyrážejících ustavičně až
do noci jeli a tolikéž v písčitých místech noclehovali.</p>

<p class=MsoNormal>Jedenáctého dne téhož měsíce hodinu přede dnem jsme vyjeli,
a proti východu cestou se brali. Poznávajíce pak, že <i>caravana</i> ne tak
spěšně táhne, jak bychom rádi chtěli, dali jsme s naším mouřenínem Arabem skrze
tlumače jednati, aby se s námi z <i>caravany</i> vytrhl a napřed pospíšil, že
mu mimo smlouvu rádi na spropitný přidati chceme; neb nám k cestě naší málo
času zbývalo do odjezdu lodí neb náví křesťanských z Alexandrie. Což on rád
uslyšel, a s námi samotnými, totiž třmi osobami a s tolika velbloudy napřed se
pustil.</p>

<p class=MsoNormal>I jeli jsme velikými pustinami a písky, nic jiného nevidíce
nežli nebe a zemi písčitou, tak že se nám spravedlivě stýskalo, a vedlé
přísloví: <i>Chi aseni cazza, puttani mena, e corre per l‘ arena, non esce mai
d‘ afano edi pena,</i> totiž „kdo žene osla, kurvu s sebou vede a po píscích
putuje, není bez různic a bez těžkostí,“ tak my netoliko vády a nebezpečenství,
ale i práce těžké jsme zakusili. Abych pak o obojím něco dotekl: Když bylo
okolo poledne, viděli jsme po levé ruce jakous tureckou pevnost v píscích, však
od kamene čtverhraně vystavenou, na spůsob prostřední tvrze u nás, kteráž od
města <i>Suez</i> do pěti mil vlaských leží. V té pevností chová Turek vojáky
pěší i jízdné, a to pro přístav u Suez, a jest místo hradby zemi Egyptské z té
strany od moře Červeného. Když jsme pevnosti minuli, vyšli proti nám tři Turci
a nás zastavili, chtějíce abychom jim peníze dali. My jsme se jim vymlouvali,
že žádných peněz nemáme a jako chudí že z almužny putujeme. Oni potom, abychom
jim vína dali, že je u nás čijí; a dali se sami do štárání a kůže, v nichž voda
byla, ohledávali, až vždy na džbán vína, kterýž rákosím opletený byl, přišli,
jejž jsme hned odvázati a jim ho podati musili. Ale nemeškali se dlouho, pili
jeden po druhém tak spěšně, že se do vůle, až víc nemohli, napili i nežrali, a
poté s veselou a pokojnou myslí od nás odešli; však zisku nám na víně nechali
podlé přísloví: <i>dal robar al restituir se quadagna trento per cento,</i>
totiž „po loupeži navracováno bývá, když se co málo zanechá, jakoby úroku z
jednoho sta třiceti přijal, tak vzácné bývá“; aneb naproti tomu, místo hlavní
sumy když někdo toliko úrok s těžkostí dostává. Tak i tuto, když jsme se jináč
nenadáli, nežli že je nám všecko vyžerou a v čas největší potřeby nás o ně
připraví, byli jsme vděčni, že ho nám trošku zanechali, jakoby je nám darovali.
O jiných nebezpečenstvích doleji oznámím.</p>

<p class=MsoNormal>Největší pak těžkost jsme nesli od horkosti toho písku,
kterýž se nejmenší, jak vlastně latiníci aura, totiž libý větříček, jmenují,
nahoru kopytami velbloudovými vyrážel, a na nás padal co jiný nejjemnější
prach, že se nám zdálo, jakobychom v nějaké peci plné popela horkého byli.</p>

<p class=MsoNormal>Okolo nešporu jeli jsme nedaleko moře Červeného, však až k
samému jsme nedojeli, jakož i města Suez na dvě míle vlaské stranou jsme
nechali, a vždy moře před očima majíc až do noci jeli a tu se v píscích
složili, a našemu mouřenínu, jak velbloudům jísti dával a je opatroval, se
dívali: totiž slože s nich břemena (k čemuž oni kleknou, proto že jich žádný
dosáhnouti nemůže), dal každému drobet bobu asi s půl klobouka, a píti jim nic
nedal, tak že jak jsme z Egypta vyjeli, až do té chvíle nic nepili, a také jsme
k žádné sladké vodě nepřijeli.</p>

<p class=MsoNormal>Dvanáctého dne toho měsíce vstali jsme tři hodiny přede
dnem, a jeli jsme dávajíce se na pravou stranu, totiž mezi východ a poledne,
majíce moře Červené po pravé ruce vzdáli od nás tří neb čtyř mil vlaských. Ta
cesta naše nebyla obyčejná, jakž náš mouřenín pravil, a proto se stranou z
silnice s námi vydal, abychom obloupeni nebyli; nebo věděl, že tu při silnici
Arabové své stanoviště mají: což nás potom, když jsme zase zpátkem tou silnicí
jeli, nechybilo.</p>

<p class=MsoNormal>Když se rozednívalo, přijeli jsme k jakýms loužem, kteréž
slovou dvanácte studnic Mojžíšových, v nichžto černá voda byla a tak smradlavá,
jako u nás při hnoji bývá. Tou vodou náš mouřenín nás od mnoha mílí těšil, a že
ní vaky naše kožené naplníme, naději dával. Když pak nám oznámil, že to ta voda
čerstvá jest, velmi jsme se lekli a jemu věřiti nechtěli. On pak netoliko nám o
ní potvrzoval, ale ještě za svatou a velmi vzácnou vyhlašoval, že jsme hned
soudili, že musí býti ta, o níž se zmínka činí v písmích starého zákona v
druhých knihách Mojžíšových v kapitole 15. těmito slovy: „I přišli do Elim,
kdež bylo dvanácte studnic vod a sedmdesáte palm, i rozbili tu stany při
vodách.“ O nichž se také v čtvrtých knihách Mojžíšových v 33. kapitole
připomíná.</p>

<p class=MsoNormal>Náš tedy mouřenín opravdově se k té vodě měl, velbloudy ní
napojil, a to nejprvé na vší té cestě, a sám také s chutí zjedné se napil;
potom se svlékl a do nejhlubší z nich, kteráž do půl kolenou zhloubi nebyla, se
položil, aby se vychladil a svou cikánskou kůži obmyl; po kteréžto lázni také
nádoby naše prázdné snímal a do té vody se zase navrátě, v ni se posadil, a
nemaje čím jiným, do koží hrstí vody nabíral a do nich kalnou a svým šplícháním,
když se v ní koupal, pohnutou nalíval a nám ku pití přichystával. Tu každý může
toho povážiti, jakou chuť jsme k takové vodě míti a jak se ní občerstvovati
mohli: ješto mnohý čtenář, čta tuto řeč mou o ní, mohl by sobě ji zoškliviti.
My však když jsme ten žert pravý býti poznali, na to jsme se oddati a ji teplou
z těch nevydělávaných koží píti rádi musili, zpomínajíce na povědění: <i>Varonilmente
suffre lo que la necesidad trae,</i> „abychom zmužilé srdce měli v tom, co
nouze a potřeba dává.“ A nedivili jsme se Tatarům, o nichž se píše, že v čas
potřeby koňům svým žílu zatnou, a teplou krev píti obyčej mají. <i>Nicetas
Chron. lib. 2. de reb. Manuelis Imp. Niceph. Gregoras hist. Rom. lib. 2.</i>
Nebo ta nikoli tak nesmrdí, ani pokažená nebývá, jako naše voda byla.</p>

<p class=MsoNormal>Pozdrževše se u těch nechutných louží za půl hodiny, jeli
jsme odtud a začali viděti před námi hory a vrchy skalnaté a holé; k nimž když
jsme se po některé hodině přiblížili; mezi ně jsme vjeli, a odtud až k hoře
Sinai vždycky takové hory a vrchy skalnaté jsme měli; když pak noc byla, mezi
skalím a pískem jsme odpočívali a leželi.</p>

<p class=MsoNormal>Dne třináctého téhož měsíce vyjeli jsme dvě hodiny přede
dnem, a měli jsme velmi zlou cestu ten celý den, jako i ostatní k hoře Sinai,
proto že jsme na větším díle s jedné hory a skály jednak dolů a zase hned
nahoru, anebo v údolích úzkých a po stezkách ostrých velmi nebezpečně jeli, a
nad námi hory na upadnutí visely, že strašlivé bylo ze všech stran na ně
hleděti. Tu žádného stromoví ani trávy nebylo viděti, leč něco bodlavého a
nehodného. Zeměplazů pak rozličných, hadů a ještěrek jedovatých množství bylo;
a zvláště drakové velicí, a někteří s křídly létající, tam se zdržují, jakéž
jsem vycpané v <i>Cairu</i> prodávati viděl.</p>

<p class=MsoNormal>Viděli jsme také po těch skalách běhati a skákati jakási velmi
pěkná a milostná zvířátka, srstí nápodobná kamzíkům, však rohy mají delší a
rovnější nežli kamzíkové, a jsou něco menší i krotčejší, ale snad proto, že
jich tam mnoho nehoní a neplaší; jsou k jídlu chutného masa, a jedl jsem je v
Alexandrii. Slovou pak vlasky <i>Gazelli,</i> latině <i>Orix.</i></p>

<p class=MsoNormal>Tou cestou bez zastávky až do noci jsme jeli, a když kdo
jísti chtěl, vzal sobě kus biskotu z pytle a jeda pojídal, a na svém velbloudu
svou láhev měl, z níž se té smradlavé vody do vůle napiti mohl, K tomu měl
obyčej náš mouřenín, když se mu stýskalo jíti, že zastavil některého z
velbloudův, kteréhož nejčerstvějšího býti poznal, a jemu návěští jistou řečí
dav, k tomu ho že klekl přivedl, potom naň vlezl, a před námi ruce a nohy v
hromadu před sebe co opice slože a zadek proti nám obrátě, se posadil. Po té
dal se v zpívání, a to z obyčeje starodávního, o kterémžto někteří píší, že to
činí Arabové, aby velbloudům tím ochotnější chůzi učinili, a že vedlé zpěvu,
jak kdo rychle aneb nespěšně zpívá, velbloudy vycvičené mají, že tak spěšně
aneb nespěšně kráčejí. <i>Bellon, lib. 2. obs. c. 5. 4.</i> Ale náš za časté
oběma konci píšťaly pouštěl: <i>Cantava da due parte,</i> jakoby žáby kukaly;
přes to jeho hřbet stýkal se s tváří naší, od něhož dosti smradu kozlového jsme
pocítili, až nás v oči čpělo, a to tak trvalo hodinu, dvě i více, že se
přísloví naplnilo: <i>Non semper violce; nec semper lilia florent,</i> že ne
vždycky fiala a lilium kvetne, aby se k němu vonělo.</p>

<p class=MsoNormal>Dne čtrnáctého téhož měsíce vstali jsme tři hodiny přede
dnem, a opět ten celý den až do noci mezi vrchy a kamením bez odpočívání jeli,
a potom mezi skalím jako dobří poustevníci spali.</p>

<p class=MsoNormal>Dne patnáctého vypravili jsme se o půl noci při měsíci,
kterýž tehdáž plný byl a jasně svítil, pustinami a vrchy až do samého večera
bez zastávky jsme jeli, a tu k jakési louži smradlavé vody se dostali, v níž
mouřenín velbloudy napájel a nám jí do kozích koží nabral, a odtud s námi dále
jel okolo míle vlaské, pro strach Arabův, kteříž tu blízko té vody v jeskyních
a rozsedlinách skály se zdržují, aby přijdouce pro vodu nám nějaké těžkosti
neučinili.</p>

<p class=MsoNormal>Majíce pak po tak veliké cestě od půl noci až do samého
večera trvající odpočívati, stala se nám překážka, že náš Arab nevěděl kam dále
nás vésti, a dokonce ani po slunci ani po měsíci na dobrou cestu se vpraviti
nemohl. Nebo na té vší cestě ani stezky, ovšem pak cesty, anobrž ani šlépějí,
po nichž by se poznati mohlo, že tu lidé putovali aneb hovada chodily, znáti
nebylo a nebývá, a to netoliko proto, že tam nemnoho putují, ale že písek tak
jemný a lehký jest, že nercili od nejmenšího větříčku pohnut, ale často od
nesmírného horka jako pozdvihován bývá, nímž se hned všecky šlépěje zanesou.
Pročež obyvatelé těch pustin ve dne sluncem a v noci měsícem, strany cesty své,
spraviti se hledí, a jiní poutníci <i>caravanami,</i> a kupci <i>compassem</i>
jako na moři se řídí.</p>

<p class=MsoNormal>Z té příčiny nemálo jsme se ulekli nad tou nesprávou našeho
vůdce, a veliký strach na nás přicházel, zvláště kdybychom zavedeni byli,
abychom tu bídně hladem, jakž se to jiným poutníkům před námi přiházelo,
zahynouti nemusili, aneb abychom naschvále od toho lotra mezi ty loupežníky
Araby uvedeni jako do léče do věčného zajetí, aneb k prodaji divokým národům
vydáni nebyli. A zvláště dal se nám v podezření, když od nás v noci do hor
odšel, tím úmyslem, aby některého Araba k ukázaní nám cesty pohledal; a my
jináč nemyslili, nežli že tu své náhončí shledává, aby nás obloupili, a vždycky
jsme se, jak se co nejméně chřestlo, lekali a pánu bohu poroučeli, a již všeho
oželeli, chtějíce raději hrdla svá ztratiti, nežli těm zhovadilým národům v moc
a poddanost přijíti. Tak tedy majíce spáti, ani oka jsme zavříti nemohli; ač se
pak po třech hodinách k nám s jedním Arabem zase navrátil, a při nás oba
bezpečně se položíce spali však předce jsme mu nevěřili, domnívajíce se, kdyžť
jest jednoho našel, žeť jest jich také více shledati mohl, a snad že pro lepší
vyzvědění nás tento s ním přišel. Až když bylo ráno 16. dne téhož měsíce, v
pátek na svatého Havla, vidouce že se k cestě mají, a dvě hodiny přede dnem nás
vyburcovali, tu jsme se poněkud v dobré naději ustavili, však nedokonale,
obávajíce se, aby snad některého místa lstně neopanovali a nám cesty
nezastoupili, v kterémžto strachu jeli jsme největšími horami a nejhorší cestou
až k nešporům; a tehdáž zahlídli jsme skrze údolí klášter svaté panny Kateřiny,
kdež jsme teprv všeho strachu pozbyli, pánu bohu z jeho milostivé a božské
ochrany a pomoci děkujíce, že se nám beze vší zlé příhody šťastně k tomu místu
tak žádanému dopraviti dáti ráčil. A nepotřebujíce víc toho najatého Araba, a
poznavše to, že nás dobře vedl a ochotný byl, dali jsme mu na dobré spropitné,
a k tomu něco biskotův, neb byl hladovitý pacholek, a pokojně jsme ho od sebe
propustili.</p>

<p class=MsoNormal>Po půl hodině dostali jsme se před klášter, a ssedše dolů s
velbloudů, přede dveřmi naše věci jsme složili a na klášter zatloukli, žádajíce
do něho puštěni býti. I vyhlídli k nám mniši řečtí kalojeři přes zdi dolův, a
nás se vyptávali, kdo jsme a odkud jedeme atd., načež jim náš tlumočník zprávu
dostatečnou dával, s tím doložením, že psaní od patriarchy z <i>Cairu</i> s
sebou neseme, z něhož všemu vyrozuměti moci budou; oni pak nám naposledy
takovou odpověd dali, abychom malé strpení měli, že jak se Arabové rozběhnou,
nám rádi otevříti chtějí. Nebo v tom čase, co jsme tloukli a spolu mluvili,
sběhlo se k nám mnoho Arabů s ženami a dětmi, a ti na nás zevlovali. Mniši pak
jim nic nevěřili, proto že s nimi v nějakém nedorozumění byli, tak že málo dní
před tím útok činili ke dveřům klášterním, a nemohouce jich pro sílu jejich
(nebo závorami velikými dobře opatřené a železnými tlustými plechy obité byly)
dobyti, chtěli je vypáliti. Ale že mniši vnitř hasili, nic dovesti nemohli,
však znamení toho všeho patrné pozůstavili. Obávali se tehdy mniši, kdyby nám
otevřeli, aby se oni s námi tam nevetřeli aneb dveří nezaskočili.</p>

<p class=MsoNormal>Ti pak Arabové odtud se také odjíti nestrojili, až v samý
večer, nevím z jaké příčiny, přišli mezi ně dva jejich hejtmané, capi od nich
nazvaní, kteříž všemi Araby okolo hory Sinai vládnou; ti když k nám přišli,
byli od nás žádáni, aby ty jiné odtud vypravili, že na spropitné míti budou.
Což oni nemeškali učiniti, a toliko něco málo v svém jazyku zkřikli, hned se to
množství preč odtud bralo, že ti sami dva capi zůstali. Pročež nám mniši
otevříti nemeškali a nás ochotně a přívětivě do kláštera přijali, s velikou
naší radostí, že po tak velice těžké a nepřístupné cestě jako k dobrému
přístavu jsme se dostali, a zvláště mimo obyčejné putování v těch zemích do 400
mílí vlaských, našich 80 velkých z <i>Cairu,</i> co jiní ve dvanácti neb
třinácti dnech sotva vykonati mohou, my v osmi dnech s pomocí boží, totiž od 8.
dne měsíce Října až do 16. téhož měsíce jsme ve zdraví bohdá s dobrou pochvalou
vyřídili, proti přísloví: <i>Veggiar alla luna, e dormir al sole, non fa ne
pro, ne honore,</i> totiž: že „kdo při měsíci jezdí a na slunci spí, prospěchu
ani cti žádné z toho nemívá;“ ješto jsme téměř vždycky při měsíci jeli, a
nevyspavše se v noci, třebas v největší horko slunečné jedouc vyspati se
musili. Z čehož pán bůh pochválen buď!</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165223">Kapitola 10.</a></h1>

<p class=MsoNormal align=center style='text-align:center'><b>O příjezdu našem
do kláštera svaté panny Kateřiny pod horu Sinai, a co tam dále od nás
předsevzato bylo.</b></p>

<p class=MsoNormal>&nbsp;</p>

<p class=MsoNormal>Když jsme do kláštera skrze dvoje pevné dvéře vešli, kteréž
na spůsob malých vrat veliké udělané byly, vyšli proti nám někteří mniši
caloieri, a jeden z nich vlasky k nám mluvě, nás jmenem arcibiskupa svého
vítal; a po té, majíce sobě od nás poděkování učiněné, vedli nás jakýmisi
schody nahoru, a tam nám příbytek náš vykázali, totiž komoru prázdnou, bez
loží, stolů, lavic a jiných potřeb, toliko zídky jakési od kamene a cihel na
slunci sušených, do paždí zvýši a pěti čtvrti lokte zšíři, při zdech přistavené
pro líhání byly; ale ani slámy, ani modrací na nich nebylo.</p>

<p class=MsoNormal>Ten <i>caloier</i> byl nám k rozmlouvání přidaný a s námi se
dobře snášel, a hladem, žízní a horkem zemdlené brzkou večeří těšil; s
kteroužto že dlouho od nešporů až do večera prodlívali, jináče jsme nemyslili,
nežli že tím lepší bude, a k ní jsme se s chuti chystali. Když pak čas večeře
přišel a nám o tom oznámeno bylo, kdož jest raději a ochotněji k ní chvátal,
jako my; pročež ukázali nám do <i>refectorium</i> svého, o některý stupeň
nížeji, nežli naše komora byla, a my se tam za stůl zasadili, a k nám dva jiní <i>caloieři</i>
přisedli, majíc každý z nás před sebou po talíři dřevěném a pecník chleba
černého nevypeklého. První dání přinesli nám na míse bob syrový u vodě
rozmočený, na spůsob u nás pučalky močené a neupražené, jakýž náš mouřenín svým
velbloudům dával; toho zakusíc nemohli jsme pro jeho hořkost a odpornost jísti,
a jakkoli nechutný chléb byl, raději jsme ho uštipovali a v ústech žvýkali,
očekávajíce něco lepšího. Potom dali dvě konvice na stůl, k nimž jsme tím
ochotněji sáhli, domnívajíce se, že v nich dobré víno najdeme, abychom po něm
síly nabyli a sobě zase žaludky po té smradlavé vodě napravili; nebo tím méněji
jsme ho z <i>Cairu</i> vzali, majíce za to, že ho tam konečně v hojnosti
dostaneme: ale bylo husí víno, a o jiném nic věděti nechtěli. Druhou krmi
přinesli jakési ryby syrové z Červeného moře, toliko že na slunci sušené byly,
nápodobné těm, kteréž u nás matky boží ryby a jináč platýsy nazíváme. Můj
tovaryš s tulmačem z velkého hladu jedli je s ochotností, a ukusovali jich
velmi těžce, že sobě zuby vylámati mohli: ale já jsem jich ani okusiti nechtěl,
nýbrž rozuměje tomu, že to poslední krmě byla, a počínali sklízeti s stolu,
žádal jsem za kus sýra, abych tím: <i>Caseus et panis sunt optima fercula
sanis,</i> totiž „sýrem a chlebem, nejlepšími a zdravými pokrmy“ zavřel. I
přinesli ho malý kus, kteréhož jakž jsem okusil, jinačejší chuti a barvy mi se
nezdál, nežli jako u nás mýdlo bývá, a podnes jej za takový mám. Na postolí,
místo ovoce, pozdrželi nás rozprávkou, až když jsme již vyvstati chtěli, poslal
nám arcibiskup na přivítanou zvláštní poctu, totiž konvičku malou z daktylů
páleného vína, a našemu z droždí pálenému nápodobného, toliko že tak silné
nebylo.</p>

<p class=MsoNormal>Tu nám přidaný mnich dal přinesti <i>porcellanu,</i> a do ní
málo toho páleného naliv, k tomu vody z konvice přilil a po té nám připil, a my
jeden druhému, až jsme to pálené všecko vypili. A hned jsme poděkovavše z
večeře odtud vyvstali, na tučnou polívku nenaříkajíce, zvláště já, kterýž jsem
ani toho sýra užiti nemohl. Z čehož každý souditi může, jaký jsme nocleh s
prázdným žaludkem míti mohli, podlé přísloví: <i>Chi va in letto senza cena,
tutta la notte se remena,</i> totiž: „Kdo se s večeří chybívá, nepokojnou ten
noc mívá.“</p>

<p class=MsoNormal>Sedmnáctého dne téhož měsíce ráno vstavše tím lehčejší, po
cestě jsme odpočívali, a kostel, kaply a co v nich bylo, spatřovali; zvláště
spatřili jsme množství jmen osob z rozličných národův, kteříž tam byli, a
některých znaky vyryté, kreslené i malované po stěnách.</p>

<p class=MsoNormal>Potom pak žádali jsme <i>caloierův,</i> poněvadž náš <i>intent</i>
a přední úmysl jest, abychom horu Sinai a jiná místa v písmích svatých vznešená
i svatá spatřili, pro něž že jsme se na takovou nebezpečnou cestu vydali: z té
příčiny aby nás vedlé obyčeje starobylého z prostředku jejich dva provedli, a dá-li
pán bůh hned dne zejtřejšího taková místa nám volně ukázali. Oni zase nám
odpověděli, že to arcibiskupu svému oznámiti chtějí; a po malé chvíli přišedše
od něho, nám, abychom k němu přišli, že nás za to žádá, pověděli. K kterémuž
jakž jsme přišli, místo jiného pozdravení a promluvení toliko nám ruky podal a
zase od sebe propustil. Však potomně uradiv se s svými caloiery, dal nám oznámiti,
že jim v čerstvé paměti zůstává, kterak s poutníky po místech svatých choditi
povinni jsou; ale na ten čas že o tom dobře víme, i sami na díle toho povědomi
jsme, v jaké oni nevoli s Araby okolními zůstávají a pro ně z kláštera vyjíti
nesmějí. Z té příčiny abychom jim nic zlého nepřáli, nýbrž poněvadž některé své
náchlební a poplatní Araby u sebe v klášteře mají, z těch dva že nám přidají, a
ti to vše, cožby caloieři mohli učiniti, nám dostatečně že ukáží.</p>

<p class=MsoNormal>Podlé čehož vidouce, že jináče býti nemohlo, na tom jejich
zakázání jsme přestati musili, a již k času rannímu celý den (abychom tím
volněji tu celou obyčejnou pout v témž dni vykonati mohli, ješto jiní před námi
ji sotva ve dvou dnech vykonávali) zásobili jsme se chlebem, těmi suchými
syrovými rybami a tím nechutným sýrem; vody jsme s sebou nevzali, proto že jsme
ji tam dostati mohli, a tím časněji po takovém pankétu, jakýž jsme prvního dne
měli, na odpočinutí se odebrali.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165224">Kapitola 11.</a></h1>

<p class=MsoNormal align=center style='text-align:center'><b>O vyjití našem z
kláštera svaté panny Kateřiny na horu Oreb, Sinai a horu svaté panny Kateřiny,
a co jsme v těch místech paměti hodného spatřili.</b></p>

<p class=MsoNormal>&nbsp;</p>

<p class=MsoNormal>V neděli po svatém Havle, to jest 18. dne měsíce Října,
vyšli jsme my dva poutníci, náš trucelman a dva nám přidaní Arabové, tři hodiny
přede dnem ven z kláštera, a byli jsme tiše a s strachem <i>caloierů</i>
vypuštěni.</p>

<p class=MsoNormal>I počali jsme jíti k vrchu nahoru po levé ruce, Arabové
napřed, po jakýchsi kamenných a širokých stupních, tak naschvále místem v skále
vytesaných, místem položených po vší hoře Oreb od starodávna tak nazvané (po
kteréž až na vrch té hory těch stupňův do některého sta jest, a jakž někteří
počítají na tisíce, a zvláště Jan Tucher v knize putování svého do 7000 jich
pokládá), a tak po tmě jdouce jináče jsme nemyslili, nežli že o nás žádný nezví
a nás tak ráno Arabové se nenadějí. Ale že měli ostražité psy, kteříž hned
zdaleka na nás štěkali, a páni jich naschvále blízko cesty na nás číhali a
leželi, nemeškali k nám tři capi arabští (a to ti, ješto prvé příčinou byli nás
do kláštera vpuštění) se připojiti, a že nás chrániti chtí před jinými svými
Araby, nám připovídali. Kterýchžto sprvu jsme se ulekli a jich nevelmi vděčni
byli, ale potomně poznavše k nám jich dobrý úmysl a platnost naši, byli jsme
jim rádi; oni pak pro ten některý peníz tím ochotněji nám na službu hleděli,
zvláště měvše toho již vnadu při našem vchodu do kláštera, a tak nás budoucně
více užiti hleděli, dle přísloví: <i>El dia siguiente es discipulo del
precedente,</i> to jest: „Den předcházející jest zkušením dne následujícího.“</p>

<p class=MsoNormal>Těmi tehdy stupni a v tom tovaryšstvu kráčejíce vždy nahoru
s velikou těžkostí, netoliko pro mrákotu, kteráž mezi těmi horami měsíčné
světlo nám zastiňovala, ale také pro mdlobu z náramného vedra, sotva jsme došli
jedné studnice čerstvé, čisté a chutné vody. U té jsme se poobčerstvili, a od <i>caloierův,</i>
jak jest na tom místě pošla, po navrácení našem se vyptali; o čemž málo níže
oznámím.</p>

<p class=MsoNormal>Potom jsme zase výše vstupovali a přišli k jedné kaple, na
větším díle rozbořené, a nazvané vlasky <i>Capella della madonna sancta Maria
apparita,</i> to jest, „kapla zjevení se panny Marie“. O kterémžto zjevení nám <i>caloieři</i>
zprávu dávali, že se stalo, když jednoho času v klášteře svaté panny Kateřiny a
vůkol něho tak mnoho hadův a žížal jedovatých bylo, že se pro ně z kláštera
vystěhovati myslili, a před odchodem svým, chtíce ještě jako na odchodnou
všecka místa svatá okolní schoditi a s nimi se rozžehnati, že jsou tam s
processí se brali, a navracujíce se zase z té pouti k klášteru (aby z něho <i>reliquias,</i>
totiž svatých a světic kosti, a jiné své věci vynesti mohli), v tom že se jim
na místě jistém blahoslavená panna Maria ukázala, a aby v klášteře pokojně
zůstávali, je napomínala, a že napotom od týchž žížal aneb hadů bědováni a
trápeni nebudou, tím je bezpečila, a potom žeby před nimi zmizeti měla. O čemž
když <i>caloieři</i> pochybovali a mezi sebou rozjímali, jaké by to vidění
bylo, dobré-li čili zlé? i oddali se na modlení; po jejichž potom modlitbě na
důvod žeby na témž místě toho vidění voda čistá studená, nikdy tu před tím
nebývalá, u prostřed nich se vyprýštila, a posavád zůstává studnice, o níž jsem
málo výše zmínku učinil, že jsme k ní nejprvé přišli. Vedlé kteréhožto
předpovědění když se ty žížaly ztratily a zmizely, že jsou na památku dotčenou
kaplu vystavěti dali; ale od Arabův a Turkův, kteříž někdy valněji k hoře Sinai
putovávali, nežli nyní, a u té studénky se chladívávali, ze zlosti pomalu
rozbírána a kamení s vrchu dolů rozhazováno bylo.</p>

<p class=MsoNormal>Odtud šli jsme vždy výše až k jedné bráně, od jedné klouzy z
skály až k druhé sklenuté, však bez vrat; ale znáti bylo, že někdy zavírány
bývaly, aby každý k místům těm nemohl, lečby těm, kdo toho moc měl, úplatek
dal. O té nám zprávu dávali, že skrze ni žádný Žid nekřtěný projíti a proto ani
na horu svatou dojíti nemůže. Toho mnohé příklady nám vypravovali; ano že. jsou
se mnozí Židé nacházeli, kteříž v oděvu poutnickém a pod zástěrou křesťanského
jmena skrze ni s jinými křesťany projíti usilovali, ale (prý) nadarmo. Nebo
musili se přiznati, omámeni jsouce strachem, že vídali kříž dřevěný přese všecka
vrata zastavený, pro nějž jim nebylo možné projíti, než tu se zjevovati musili,
že Židé jsouce, žádostivě ta svatá místa spatřiti chtěli. Pročež někteří, že se
u studénky dolejší pokřtiti dávali, a potom bez překážky tam docházívali. Jest-li
žeť tak jest, v pravdě jisté znamení hněvu božího proti nim i v té částce
znamenati by se mohlo, že pán bůh ani té památky tak slavných skutkův svých,
jim někdy prokázaných na těch místech, příti neráčí; ješto jistá věc jest, když
k jiným místům svým pamětným putovati mají, žeťby ovšem k hoře Sinai, na níž
zákon jejich předkům vydán, bůh v moci své a zázracích vídán byl, u velikém
počtu a často putovati se snažovali.</p>

<p class=MsoNormal>Od té brány šli jsme něco málo výše, vše po hoře Oreb, až
jsme přišli na rovinu obdloužnou a neširokou, a tu jsme teprva horu Sinai
uzřeli; nebo z kláštera po vší cestě nahoru pro horu Oreb jí nebylo viděti. Po
té rovině šli jsme k jakýmsi zdem nízkým a pustým, kdež žeby prvé kapla, Eliáše
proroka nazvaná, býti měla; mezi ty zdi dvířkami malými jsme vešli a vnitř
poznali po přehražených zídkách, že tři kapličky pospolu býti musily, a v jedné
jest jeskyně malá, v níž Eliáš prorok bydlel. O němž toto se nachází v třetích
knihách královských v 19. kapitole: Když utíkal před Achaba krále manželkou
Jezábel (kteráž se byla zařekla, že o jeho bezhrdlí státi chce, proto že
příčinou byl pobití Baalových kněží na hoře <i>Carmel),</i> že přišel na poušť
jednoho dne, a pod jalovcem se posadiv, žádal sobě toho, aby umřel, a po té že
usnul v stínu jalovcovém. V túž chvíli anděl boží dotekl se ho a řekl jemu: „Vstaň
a pojez!“ On pohleděv vůkol, a aj v hlavách jeho podpopelný chléb a nádoba
vody, i pojedl a napil se a opět usnul zase. I navrátil se anděl podruhé, a
dotekl se ho, řka jemu: „Vstaň a pojez, nebo dlouhá cesta nastává tobě.“ Kterýž
když vstal, jedl a pil, i šel, posilniv se tím pokrmem, čtyřidceti dni a
čtyřidceti nocí až na horu boží Oreb, a když tam přišel, bydlel v jeskyni. A
aj, stala se k němu řeč hospodinova: „Co tu děláš, Eliáši?“ kterýž odpověděl: „Velice
jsem horlil pro hospodina boha zástupův, nebo opustili smlouvu tvou synové
Izraelští“ atd. Řekl bůh: „Vyjdiž a stůj na hoře před hospodinem.“ A aj,
hospodin šel tudy, a vítr veliký a silný podvracující hory a rozrážející skály
před hospodinem, ale nebyl v tom větru hospodin; za tím větrem zemětřesení, ale
nebyl v tom zemětřesení hospodin; a za zemětřesením oheň, ale nebyl v ohni
hospodin; a za ohněm hlas tichý a temný. Jejž když uslyšel Eliáš, zavinul tvář
svou pláštěm svým, a vyšed stál u dveří jeskyně. O čemž co s ním bůh mluvil, a
kam mu odtud jíti velel, v též kapitole se nachází.</p>

<p class=MsoNormal>Od toho místa šli jsme po rovině až k vrchu Sinai, samotnému
co homole, na kterýž jsme s velikou prácí po kameních a špičatých skalách lézti
počali; však brzo spočátku ukazovali nám v kamení a samorostlé skále kopyto
velbloudovo, vytlačené aneb vytesané, jakoby v hlíně vytisknuto bylo. O něm
naši Arabové nám vypravovali, že jest odtud Mahomet po rozmlouvání s bohem svým
do <i>Mecchy</i> jeti a stěhovati se strojil, a to na znamení a památku jeho tu
někdejší přítomnosti od svého velblouda, na němž jeti měl, zanechal. A proto u
veliké vážnosti od pohanův jest, i naši Arabové s velikou nábožností je líbali
a svá čela o ně otírali. My jsme se ho ani nedotkli, ale šli jsme výše k vrchu
nahoru, až jsme vždy po častém odpočívání na něj vylezli a tam na kamení se
posadili; i slyšeli jsme nedaleko nás veliké dusání a kamení dolů s vrchu
válení, že jsme se nad tím pozděsili; ale Arabové nám pravili, že zvěř <i>gazelly</i>
před námi utíkají. V tom sprchl čistý čerstvý deštíček, kteréhož jsme ani
nejmenší krůpějičky, co jsme z Benátek vyjeli, na té vší cestě, až právě teprv
tu, neviděli a neměli, kterýž však ani prachu nepromočil a dlouho netrval.</p>

<p class=MsoNormal>Na té hůře našli jsme čistou rovinku, a na ní dvě kapličky,
jednu křesťanskou a druhou tureckou mešitu k straně západní. Arabové měli klíče
od naší kaply, při níž byli železné dvéře, a dali jim je caloieři, aby nám
otevřeli; což nemeškali učiniti, a sami do své mešity k modlitbám vešli. My pak
tak po tmě (nebo ještě nesvítalo) v naší jsme se modlili, a po té očekávali,
ažby se rozednilo, pro lepší spatření míst na té hoře. Když den byl, viděli
jsme v tom kostelíku plno jmen poutníkův hrudkou, uhlím napsaných, i jináče
vyrytých, ale jiného nic obzvláštního v něm nebylo, nežli při levé straně zdi,
když se do něho vchází, musí se lézti pod jakousi skálu dolů; jako do jeskyňky
malé; v ní jest vytisknutý celý hřbet, hlava, ramena až do pasu, jakoby z hlíny
forma byla udělaná. Když jsme tam slezli, kladli jsme naše hřbety do té formy,
a dobře se shodovala každému z nás, velikému i malému jednostejně. Bylo nám
praveno, žeby to místo býti mělo, o němž psáno stojí, když Mojžíš svatý žádal
viděti slávu a tvář boží, že mu řekl hospodin: „To hle jest místo u mne, a
staneš na skále, a když půjde sláva má, postavím tebe v rozsedlině skály, a
zakryjiť tebe pravicí mou, a uzříš hřbet můj, než tváři mé viděti nebudeš.“ <i>Exod.
cap. 34.</i> Mojžíš tehdy že jest tu podobu hřbetu svého, jak jest se
přitisknouti musil z bázně pro tehdejší přítomnost boží, zůstavil.</p>

<p class=MsoNormal>Ten kostelík jest od kamene stavený a velmi veselý. Od toho
jsme šli asi patnácte krokův k tureckému mešitu, při němž jsme našli jeskyňku
pod zem jdoucí, jako nevelkou jámu, v níž prý Mojžíš čtyřidcet dní a čtyřidcet
nocí postiti se měl, jakž opravdového jeho postu vypsání se najde v druhých
knihách Mojžíšových v 24. a 34. kapitole.</p>

<p class=MsoNormal>Turci pak majíce Mojžíše za zvláštního proroka, odjali tu
kaplu křesťanům, kteříž ji byli vystavěli, a k svému modlářství ji obrátili, v
ní modlitby své konají, jináč nesmýšlejíce, než že tu Mahomet s Mojžíšem se
shledal, a o zákon, jejž Alcoran jmenují (o němž doleji psáti budu),
rozmlouval, jakoby spůsobem zákona božího na té hoře jim vydán byl. Odtud
nevelmi daleko po straně byla čisterna, v kteréž jsme vodu čerstvou našli a z
ní pili; jmenuje se čisterna Mojžíšova, že prý z ní, když často na hoře bývati
musil, pijíval.</p>

<p class=MsoNormal>Ten vrch Sinai jest velmi vysoký, okrouhlý a nepřístupný, a
jakž <i>Adrichom. in Pharan num. 92.</i> píše, že jest měl několik tisíc
stupňův vytesaných aneb položených, kromě kde se volněji a rovněji chodilo,
kdež žádných nebylo potřebí. Viděli jsme s něho moře Červené, však ne tak
dobře, jako jsme je potom s vrchu svaté panny Kateřiny spatřili.</p>

<p class=MsoNormal>Na výšce vrchu toho, padesátého dne po vyjití synův
Izraelských z Egypta, pán bůh zákon svůj v plameni a zvuku hrozném vydati a
svým svatým prstem na dvou dckách kamenných vyryti jest ráčil. V tom lid
Izraelský pod horou, když jest sobě stýskal po Mojžíšovi, že čtyřidcet dní a
nocí na hoře ustavičně byl, domnívajíce se, že tam umříti musil, dali sobě tele
zlaté slíti a tomu se modlili. Pročež Mojžíš dolů sešel, a horlivostí jsa
popuzen, dcky, kteréž s sebou nesl, udeřiv jimi o zem, je rozrazil, tak že pro
jiné na horu vstoupil, a tehdáž boha míjejícího se v slávě božské po zadu
viděl, dcky jiné přijal, a odtud s jasnou tváří, na niž žádný z lidu patřiti
nemohl, přišel, že jest musil zástěru přes tvář zavěsiti a mezi lidem tak
obcovati; jakž o tom šířeji psáno stojí Exod. 19. 20. 31. 32. 33. 34. cap.
Levit. 7.</p>

<p class=MsoNormal>U toho vrchu bydleli synové Izraelští celý rok a čtyry dni,
v kterémžto času byl stánek, kněžstvo a všecka starého zákona hierarchia a
správa světská nařízena, o čemž celá kniha Leviticus a něco Num. a Exod.
Hieron, mans. 13. vypravují.</p>

<p class=MsoNormal>Ten vrch někteří jmenují Oreb, chtíce slovo Sinai všem
okolním horám, tak jako poušti Sin přivlastniti. Exod. 19. (Beschreibung der
Walffarth zum heiligen Grab, Hans Werli von Zimber vnd ander Herrn atd. anno
1483, o čemž také Hier. in loc. Hebr. Joseph. 2, antiq. 12. píší.) Ale správa
vůbec od starodávna dělí ty vrchy tím spůsobem, jakž jsou ode mne položeni,
totiž Oreb, vedlé textu třetích kněh královských v 19. kapitole, kdež se
zejmena klade jmeno Oreb, tu jako se Eliáš postil. A zase o Sinai na několika
místech se dokládá: „u vrch hory“. Exod. 24. a 34. Což patrně témě hory Sinai,
daleko vrch Oreb převyšující, ukazuje a znamená. Tu horu Sinai pohané arabští a
mouřeninští Agar aneb Tur, Weissenb. také Turla jmenují, jakž Odoardo Barbosa
nel‘ summ. del‘ Ind. Orient. svědčí.</p>

<p class=MsoNormal>Na té hůře Sinai byvše do slunce východu, líbilo se nám
dobře; ale že jsme ještě mnoho schoditi měli, šli jsme zase dolů s druhé strany
k západu, a to do mnohem hlubšího údolí nežli k rovině Oreb, kudy jsme na horu
lezli, jakožto pod tou rovinou dobře nízko ležícího.</p>

<p class=MsoNormal>Tu každý může souditi, s jakou prácí nám to lezení přišlo po
těch nebezpečných špicích a rozsedlinách skal, však s boží pomocí předce jsme
dosti rychle dolů se dostali; v kterémžto údolí viděli jsme štěpnici několik
honův dlouhou, však úzkou, dobře vysazenou rozličným dobrým a vzácným štěpím
všelijakého ovoce, vůkol zdí ohraženou. Při ní viděli jsme říceniny kláštera,
někdy dosti velikého, kterýž slove čtyřidceti mučedlníkův, Quaranta padri, a to
proto, že prý pohané z města Thor při Červeném moři ležícího na tu poušť táhše,
aby křesťany hubili a mordovali, mezi jinými že také na mnichy toho kláštera
nenadále připadli, a pobili jich v počtu čtyřidcet, a od té doby že tu žádný
nebydlel. Nyní jsou tam samy zdi bez krovův, a domky některé z hlíny a ze třtí splácané.</p>

<p class=MsoNormal>U toho kláštera skonává se hora Sinai a začíná se svaté
panny Kateřiny hora, na kteroužto když jsme jíti počali, nechtělo se těm capům
arabským s námi nahoru, ale šli od nás do zahrady, pravíce, že na nás dole
očekávati budou; pročež aby naši Arabové z kláštera potrav zbytečně nenesli,
nechali jsme jim všech v tlumoku svázaných, a toliko po malém kousku chleba k
sobě jsme vzali, pravíce jim, že tu potom budeme snídati.</p>

<p class=MsoNormal>Tak tehdy dali jsme se v lezení nahoru, nejprvé dosti
povlovně, ale potomně až nahoru, bylo-li jest na horu Sinai nebezpečně a
příkře, byloť tuto mnohem hůře; a však poodlehčilo se nám v polovici, když jsme
k jakési studýnce mezi rozsedlinou skal velmi nepřístupných se dostali, při níž
jsme se (proto že velmi čerstvá byla pro nedocházení k ní slunečného horka a
světla, mimo kterouž vodu na vší cestě jsme čerstvější nepili) posadili a
poobčerstvili. Po té jsme jí sobě do malé kozí kůže nabrali a na cestě se ní
ochlazovali. Od té studýnky hledíce k vrchu nahoru, bylo nám velmi strašlivo a
téměř za nemožné nahoru se vydati.</p>

<p class=MsoNormal>Ale však předce když jsou jiní na ni mohli, také jsme se
těšili, že i my na ni vylezeme. A protož velmi pracně povylezše dosti vysoko na
nějakou špici, s ní jsme nikam nemohli nežli zas dolů, a tu slezše jiné cesty
hledati jsme musili; někdy jeden s pomocí a postrkováním jiných vylezl, a potom
jiné zas nahoru k sobě za ruce pozdvihoval. A sumou žádné hory jsme tak
nebezpečné neměli. A však vždy potom jsme se s pomocí boží nahoru beze škody
dostali, k jedné malé čtverhrané a kamenné, sotva čtyř krokův široké a tolik
dlouhé kapličce. Tu jsme našli otevřenou, aniž se kdy zavírá, a v ní nic
jiného, nežli kámen široký z země vyrostlý, nápodobný kamenu hrobovému
velikostí a spůsobou, na němž byla vytesaná osoba ženská, jakoby v dlouhé
hazuce byla, a dva anděli, z každé strany jeden, an ji za ramena drží.</p>

<p class=MsoNormal>O té podobě ženské oznamovali nám, že jest podobenství svaté
panny Kateřiny mučedlnice. O kteréžto co se v historiích nachází, v krátkosti
poznamenati chci.</p>

<p class=MsoNormal>Za času Maxencia císaře Římského byl jeden král Kostus manem
císařovým; tomu a jiným všem mocnářům a knížatům svým císař poručil, aby se k
němu do Alexandrie z jistých příčin, o něž se s nimi raditi měl, vypravili.</p>

<p class=MsoNormal>Tu král Kostus byv velmi laskav na královnu manželku svou, a
dcerku jedinou, nechtěl bez nich k císaři na cestu se vydati, ale s nimi a s
slavným svým dvorem do Alexandrie přijel, kdež od císaře ctěn a dobře chován
byl; avšak po dobré chvíli při dvoře císařském život svůj dokonal.</p>

<p class=MsoNormal>Za živobytí pak svého, chtěje svou dcerku ve všem dobrém
zvedenou míti, dal ji při takové tehdejší v Alexandrii příležitosti, kdež toho
času nejpřednějších a nejučenějších lidí množství bylo, umění liternímu učiti.
Kterážto panna tak jest nad povahu věku svého mladého, což jest ku podivu,
mnoho prospěla, až všecko ženstvo při dvoře jak rozumností, tak krásou daleko
převýšila.</p>

<p class=MsoNormal>Po smrti tedy krále otce jejího, vida ji císař tak umělou a
šlechetnou, žádal královny mateře její, aby ji synu jeho zasnoubila. Což když
matka dceři oznámila, nalezla ji v tom odpornou. Avšak nesmějíc císaři v hněv
upadnouti, radila se s přátely, jakby císaře spokojiti mohla; až také doptavši
se blízko Alexandrie na poušti jednoho svatého muže, o němž slyšela, že mnoho
dobrého lidem radívá a šťastně, k němu se tejně s dcerou vypravila a svou
žalost mu toužila. Ten pak člověk byl křesťan, a poznav je pohanského
náboženství býti, dal se v vyučování jich víře křesťanské, tak že jsou v Krista
pána ony obědvě uvěřily, a vrátivše se potom zas ke dvoru, tajně své služby
křesťanské vykonávaly.</p>

<p class=MsoNormal>Po některém pak čase vydal se císař v tyranství a vraždění
křesťanův, rozeslav příkazy, aby všickni bohům neb modlám pohanským, pod
ztracením svých hrdel, obětovali. Když tehdy mnoho pobožných křesťanův se
našlo, kteříž ho v tom uposlechnouti nechtěli, poručil je rozličnými a
ukrutnými smrtmi z světa sklízeti, tak že časem velicí zástupové křesťanův
zahubeni bývali.</p>

<p class=MsoNormal>Jednoho pak času, když veliké množství křesťanův pro strach
smrti s velikým zvukem od všelijakých nástrojův modlám obětovali, a svatá panna
Kateřina to viděla, k císaři z palácu svého šla, a opováživši se života svého,
jemu s pokorou tu jeho ukrutnost tupila a k milosrdenství ho nakloniti se
snažovala. Ale davši jedna řeč druhou, a na vychvalování císaře své modloslužebnosti,
když víru křesťanskou zjevně vyznávala a zvelebovala, že císař pro odpovídání
jí mudrce nejučenější povolati, a jim s ní se hádati poručil; a když ona ty k
mlčení přivedla, poručil z okolních krajin podobným spůsobem mudrce obeslati, a
z těch ze všech padesáte jich vymísiv, o ten článek nejvíce, žeby nemožné bylo,
aby bůh člověčenství přijíti a trpěti měl, se hádali, což jim ona písmy mudrcův
a Sybill pohanských prorokyní dovozovala a provedla, že netoliko jí za pravé
dali, ale i k víře křesťanské se obrátili. Pročež potomně od císaře ohněm
udušeni a usmrceni byli; ona pak od císaře do vězení dána, v něm u víře
křesťanské trvala, až i samu císařovou a množství jiných k víře křesťanské
pobožným svým mluvením přivedla. Z té příčiny rozlítiv se císař proti ní v
hněvu, smrtí jí hrozil, pokudžby modlám obětovati nechtěla; ale když ji tím
stálejší býti poznal, dal čtyry kola železnými špicemi a pilami obité udělati,
aby jimi tělo její pořezati a roztrhati mohli. [1] Ale když k popravě přišlo,
praví se, žeby anděl páně ta kola do zástupu lidu vtiskl a pustil, tak že jimi
do 4000 lidu potlačeno a usmrceno bylo. Pročež císařovna k císaři přistoupila a
z ukrutenství toho jej trestala, i křesťankou se býti vyznala; kteroužto on
také jíti a na smrt vésti poručil, ale žoldnéři byvše od svaté panny Kateřiny u
vězení k víře přivedeni, zpečovali se to učiniti, tak že se hněv císařův tím
více rozpaloval. Kterýžto všem dotčeným i svaté panně Kateřině, hlavy stínati
dal, a to se hned vykonalo s velikým vzíváním a oslavováním pána boha, že jim
té koruny mučedlnické společně popříti ráčil.</p>

<p class=MsoNormal>Odtud žeby hned její tělo svaté mělo se ztratiti a od andělů
na horu Sinai do dvaceti dní cesty vzdáli nešeno a tam pochováno býti mělo,
jakž o tom obšírněji Peregrinus de sanetis serm. 70. Passionale Jacobi de
Vorag. legenda 67. a v knize dormi secure serm. 66. item Discipulus, Joh.
Heroldt serm. 44, a jiní vypisují.</p>

<p class=MsoNormal>Potom po třech stech letech od smrti její, když v těch
zemích křesťané se rozmnožili a všudy vůkol v Arabii skalnaté a na poušti
eremitae neb poustenníci bydleli, a tehdáž ten klášter pod horou Oreb vystavený
byl, zjeveno měl sobě opat kláštera toho, aby těla panny Kateřiny hledal na
hůře, a nalezna do kláštera přenesl. Což když on za sen měl a učiniti toho
obmeškával, že sobě podruhé i potřetí měl o tom navrhováno, až se na to oddal,
a se vším konventem s processí na vrch hory putoval; a tu žeby se s nimi
potkati měl mnich, jehož neznali, ale po oděvu za jednoho z své řeholy jej
drželi, kterýž jim to místo pod kamenem oznámeným ukázal, a po té se od nich
ztratil, nechav jich, aby tělo svaté panny Kateřiny do kláštera snésti a tam je
v truhle chovati mohli, odkudž podnes klášter, ješto předešle Sinai sloul, nyní
svaté panny Kateřiny nazván jest. A co toho více kaloierové naši nám o divích a
zázracích jejích i jiných příbězích vypravovali, pro krátkost pomíjím; kdo chce
o jejích divích něco více čísti, může Discipulum de tempt. serm. 44. de sanctis
et legend. 209. Jacobi de Vorag. nahlednouti.</p>

<p class=MsoNormal>Na té hoře byli jsme okolo dobré hodiny, a bylo nám na ní
veselo a chladno, kdež jsme posnídali po kusu chleba a té vody z koží se
napili. Potom jsme se ohlédli a viděli jsme dále a lépe všecko, nežli s hory
Sinai, proto že tato hora o drahný kus vyšší a mezi všemi horami pouště
skalnaté Arabie nejvyšší jest, a všecky z ní přehlídnouti se mohou. Tu jsme
viděli moře Červené, a jak se točilo na spůsob luku dlouhého, zdálo se býti
blízko, však dobrých dvou dní cesty odtud stojí. Viděli jsme také položení
města a přístavu slavného Thor, blízko Aethiopiae, tak nazvaného, o němž doleji
psáno bude. Viděti bylo k straně polední poušť a vrchy, na nichž klášter
svatého Antonína a Makaria od starodávna jest, a posavád tam křesťané kaloiery,
Armeniáni a Maroniti, bydlejí, o níž doleji bude dotknuto.</p>

<p class=MsoNormal>Ku vlasti pak, totiž k straně západní hledíce, hned jsme
dolů pospíšiti usilovali, a tu jsme nejprvé zpátkem domů se vraceti počali.
Pročež tím ochotněji jsme dolů lezli, ač s hrůzou velikou, nejvíce pro velikou
hlubokost dolů, do kteréžto jsme hleděti musili s strachem, aby se nám hlava
netočila, čehož lezouc nahoru obávati se nám nebylo potřebí.</p>

<p class=MsoNormal>Potom jsme se dostali k čisterně vody čisté a chladné, z
kteréž jsme se napájeli, a ta slove studnice panny Kateřiny. Od té jsme přišli
doleji zase k té pramenité studýnce, z níž jsme sobě nahoru jdouce do koží vody
nabrali. Tu vůkol místy viděli jsme mnoho křoví. Z toho dříví, praví, žeby ona
hůl Mojžíšova, kterouž on také veliké divy a zázraky činil a jí po cestě
putování synův izraelských užíval, uřezaná býti měla; jest hmota tvrdá, velmi
sukovatá a těžká. Dřeva toho já jsem s sebou hůlku do vlasti naší přinesl.
Řekové mnoho o jeho moci a úžitcích, zvláště při ženách těhotných, že když k
porodu pracují a tu hůl v ruce drží, lehčeji rodí, povídali; ale já jsem ho v
ničemž nezkusil.</p>

<p class=MsoNormal>Jdouce od toho místa dolů, nacházeli jsme mnoho rozličně a
velmi divně vyrývaných kamení od bylin, kvítí, stromoví, zvířat atd., jakoby na
nich naschvál malováno bylo, kteréhož jsme sobě něco na cestu nasbírali; toho
jsem i já také do vlasti s sebou něco přivezl.</p>

<p class=MsoNormal>V hodinu první po poledni dostali jsme se zase do výš
jmenované zahrady a štěpnice, a v té jsme se s našimi vůdci Araby shledali. Ta
pak štěpnice kláštera svaté panny Kateřiny jest mnichům k svobodnému užívání
propuštěná, toliko že jsou každého roku povinni na dvou neb na třech
velbloudích, jak se kdy buď mnoho neb málo urodí, do Cairu ovoce z ní na zámek
odeslati, a to proto, že, v ní stromoví rozličného a nad jiné chutného ovoce a
zvláště pro divy, za starého zákona v těch místech zjevované, Turkům vzácného
roste. V té zahradě jsme se zasadili pod fíkový strom, nedaleko vody pramenité,
kteráž se nadržovala v připravené tu vodárně, z níž když sucho bývá, do
štěpnice ji spouštěti a zavlažovati mohou, sice by suchem všecko vyhořelo a žádného
ovoce nebylo. Pan Černín s tulmačem a s Araby dal se do jedení suchých ryb a
sýra, až z toho obého nic nenechali, a já jsem toliko chlebem pozaložil; a [2]
chtěje se napiti z potůčku (kterýž jsme z té vodárny do štěpnice spustili) byl
jsem smradem a puchem nechutným té vody zaražen, div že jsem neomdlel, a chtěje
zvěděti toho příčinu, pohleděl jsem přes hráz do vodárny, i poznal jsem, že to
bylo z příčiny množství jakýchsi velkých žlutých pomřelých a po vodě svrchu,
též pod vodou zůstalých kobylek, až vody pro ně nebylo viděti. Těch kobylek
bylo toho roku množství veliké v Arabii, a po skalách hor svatých i po cestě
zvlášť v noci místem jich dosti zhusta se prolétalo; a byly holemé, nebo když
nám někdy o tvář zavadily, zdálo se nejináč, než jakoby kamínky malými házel. V
těch pak místech bylo jich plno umrlých, že neměly co žráti, a toho roku
netoliko všecko ovoce, ale i listí v té štěpnici požraly, tak že ubozí mniši,
co by za malý peníz stálo, jí neužili, ano i nám ani té vody pro jejich smrad
dostati se nemohlo; pročež jsme toho dosti litovali, že jsme žádné vody
dotčených studýnek na hůře s sebou dolů nepřinesli, a z žízně veliké přáli jsme
sobě chuť a žaludek sv. Arsenia, o němž se píše, že bydleje na poušti košíky z
palmových listí pletával, a z nádoby té, v níž to listí močíval, tu vodu
smradlavou, všecku jeskyni jeho týmž smradem naplňující, vždycky pijíval. Ta
voda se mu snadno zsmradívala tímto dvojím spůsobem: jedno z šťávy toho listí,
druhé, že on vždycky na to jiné vody přilíval a nikdy do konce vyliti a
vyčistiti jí nedal, říkaje, že jakož když při dvoře císaře Theodozia v službě
slavné byl, drahou vůní a pížmem své věci naplňovával, tak že tehdáž té vody
smradem to zase nahražovati musí, aby pamatujíc na bídu svou a čině pokání,
smradu pekelného zbaven býti mohl. Vit. Patr. lib. 2. c. 89.</p>

<p class=MsoNormal>Poodpočinuvše v té štěpnici, vyšli jsme z ní k západní
straně, majíce horu Oreb s pravé strany, až jsme štěpnice minuli, odkudž
nedaleko vedlé cesty po pravé ruce přišli jsme k jednomu vysokému
všeokrouhlému, samo o sobě stojícímu kamenu, na spůsob malé skalky; do toho
byly čáry od spodku při zemi až nahoru dlouhé, zdýli Pražského lokte a na šíř
dvou prstů vytesané, a těch bylo dvanácte, přes něž jako žlábek úzký jiná
dlouhá čára byla. O tom kamenu dávali zprávu, že to ten jest, na nějž Mojžíš
holí udeřil a těch dvanácte čár v něm udělal, z nichž z jedné každé obzvláštně
voda tekla, na znamení dvanáctera pokolení izraelského, o čemž v druhých
knihách Mojžíšových v 17. kapitole psáno stojí. Na ten kámen vylezv nahoru
chtěl jsem ho kus uraziti, ale nebylo možné, proto že tvrdý byl a co skřemen
oblátkový hladký.</p>

<p class=MsoNormal>Od toho kamene šli jsme podlé hory Oreb po rovině rovnou
cestou proti západu za některé hony, až jsme přišli mezi stany a obydlí Arabův,
kteříž tu mezi skalím v jeskyňkách někdejších poustenníkův a svatých otcův
křesťanských přebývají, a to mezi rozsedlinami pod samým nebem, toliko jen že
pro slunečnou horkost rohožemi, sukny a ledajakýmis hadry, aneb tím, co tak kdy
poutníkům v tom vůkolí mocí pobrali, povrchu místo střešky se přikryli, kdež s
dětmi a s ženami, co v doupatech myši, nahromadě bydleli. Skrze ty musili jsme
projíti, a kdybychom byli těch capů arabských s sebou neměli, byli by nám tak
pokojného průchodu nedopustili. Nebo vyběhše v zástupích z těch svých skrýší,
na nás co sovy oči vyvalili, patrně znáti dávajíce, že k nám choutku nemalou
měli, ale pro strach svých vrchních nic proti nám předse bráti nesměli.</p>

<p class=MsoNormal>Dále se berouce přišli jsme na konec hory Oreb, kteráž tou
stranou, vedlé níž jsme šli, na dýl se táhla, a tu jsme spatřili údolí široké a
pískovaté, kteréž se táhne ve čtyřech ramenách neb úžlabích do hor a pustin
skalnatých mnohonácte mil zdýli, a křížem jedno proti druhému se začíná; ale my
jsme se obraceli do údolí na pravou ruku k straně půlnoční, kdežto sotva půl
hodiny pošedše přišli jsme na místo, na němž ukazovali, že synové izraelští
nemohše se Mojžíše s hůry Sinai dočekati, tele zlaté sobě slili a je ctíce za
boha okolo něho tancovali, jakž o tom šíře v druhých knihách Mojžíšových v 32.
kapitole se nachází. V tom údolí předse kráčejíce obcházeli jsme horu Oreb a k
straně východní se obraceli, až jsme na cestu, po níž jsme do kláštera z Cairu
přijeli, dopadli a brzo potom při západu slunce velice unaveni a od chůze
zemdleni před klášter přišli; do něhož však pro strach Arabův, jichž jsme tu
zástup našli, puštěni jsme nebyli, až právě teprv v samý soumrak, když se oni
odtud rozběhli, do něho jsme vešli. Tomu našemu v jednom dni se navrácení
divili se mniši, a při nás to dobře viděli, že jsme nezaháleli, anobrž co jiní
vždycky ve dvou dnech vykonávali, to že jsme my za jeden den skoncovali. Nebo
obyčejně první den na horu Oreb a Sinai až do již jmenované štěpnice klášterní
přicházívají a tu přes noc zůstávají, na druhý den teprva na horu svaté panny
Kateřiny docházejí, až zase do štěpnice, odkudž potomně ostatek cesty na
velbloudích až do kláštera dojíždějí.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165225">Kapitola 12.</a></h1>

<p class=MsoNormal align=center style='text-align:center'><b>Vypsání kláštera
svaté panny Kateřiny, co jsme v něm působili a jak jsme se na cestu strojili.</b></p>

<p class=MsoNormal>&nbsp;</p>

<p class=MsoNormal>V tu chvíli, co jsme před klášterem stáli, připravili nám
večeři, podobnou oné první, jakž jsme se tam dostali, kterouž jsme my bez
mnohého na dotázky na nás činěné odpovídání (vedlé přísloví: <i>Inanis venter
non audit verba libenter,</i> totiž: „žaludek jsa hladovitý, nemá slov kdy
poslouchati“) za vděk přijíti musili a bezděk jedli. Zatím jsme mouřenínu
našemu vzkázali po trucelmanovi, aby tím raněji pohotově byl, že míníme odjeti.
Také jsme <i>caloierův</i> žádali, aby nám tím dříveji tělo svaté panny
Kateřiny ukázali, což slíbili učiniti, a v tom jsme šli na odpočinutí.</p>

<p class=MsoNormal>Ráno 19. dne téhož měsíce, to bylo v pondělí po svatém
Havle, vzbudili nás <i>caloierové</i> tři hodiny přede dnem, a jak jsme se
přistrojili, vedli nás do svého velkého kostela, a tu v řeckém jazyku mši zpívali,
a to na tom oltáři, na kterémž tělo svaté panny Kateřiny pochováno bylo, v
straně kůru, když se jde do kostela, po pravé ruce. Po dokonání mše, maje každý
v rukou hořící svíci, šli jsme s processí do kaply, kteráž jest na levé straně
kůru, když se vchází do kostela; před tou, dříve nežli jsme do ní vešli, s noh
svých jsme obuv szuli a bosi tam kráčeli. Tu po mnohém řečí řeckou slov říkání
a divně konaných ceremoniích povídali nám, žeby to místo té kaply bylo, na němž
se bůh v ohnivém kři Mojžíšovi ukázal a k sobě přistoupiti nedal, lečby s noh
obuv szul, mluvíc o něm, žeby to místo země svatá byla, jakž o tom více psáno
jest v druhých knihách Mojžíšových v 3. kapitole.</p>

<p class=MsoNormal>Pomodlivše se tam, vyšli jsme zase ven a šli jsme k oltáři
již jmenovanému, na němž mši sloužili; tu s novými ceremoniemi a zpěvy vytáhli
jakousi příhradu po straně oltáře, v kteréž leželo tělo svaté panny Kateřiny.
Po dlouhém zpívání před tou příhradou teprva po dvou <i>caloierové</i> jedni po
druhých s častým klaněním a v prsy se bitím přistupovali a hlavu její líbali,
jináče se jí nedotýkajíce, a po té šli zpátkem s týmž klaněním vždy s obrácenou
tváří k ní, a jak opodál od ní odešli, zase se navraceli a hlavu její políbili
a týmž spůsobem zpět kráčeli, i potřetí to též učinili, a po té stranou se
postavili a jiným dvěma přístup dali, až i na nás přišlo, jichž jsme v tom
obyčeji jejich následovati se nezdráhali. Po vykonání toho dali jsme oběti po
dvou cikyních Benátských do medenice, kteráž tu naschvál od nich postavena
byla, a těmi jsme je za všecky pocty jejich odbyli. A v tom jsme zase bez
ceremonií k samé příhradě přistoupili a sobě volně na tělo té boží mučedlnice
pohleděli.</p>

<p class=MsoNormal>I viděli jsme samu o sobě hlavu, jak sťatá byla, od těla
oddělenou, kůži na ní černou, jak po tváři tak jinde po hlavě bez vlasův, oči
zavřené, tvář obdlouženou měla; nosu, úst téměř znáti nebylo. Ruka levá bez
mála do půl lokte v celosti a s kůží i s nehty zůstává. Okolo ní bylo pěkných
červených a velikých korálův nemálo jednonásobně navázaných, a na prstech s
drahým kamením několik prstenů, ostatek pak těla jejího samé kosti byly a pořád
na dýl v té příhradě ležely. O té ruce levé povídali nám, že byla jednoho času
odtud vzatá a do Persie zavezená, ale že pro jisté zázraky pro ni stalé, i pro
jiné zlé přišlé na ty, kteříž ji odtud odvezli, zase navrácena býti musila. Nám
pak na památku a za svátost udělili drobet bavlny, kterouž byla hlava
obkladená, a tu jsme s sebou do vlasti přivezti chtěli; ale když jsme byli od
Arabův zase zpátkem jedouce obloupeni, ta bavlna také podlé jiných věcí nám se
ztratila. Píší nahoře dotčení spisovatelé, kteréž při vypsání života svaté
panny Kateřiny jsem přivozoval, a svědčí to vedlé nich i <i>Cas.
Heisterbachensis lib. 8. cap. 83. hist.,</i> žeby z kostí jejích olej vonný měl
časem tekávati, anebo co pot na nich se vyrážeti a proti mnohým neduhům a
nemocem dobrý býti; ale tam jsem toho nic neslyšel ani neviděl, tak smýšlím,
kdyby co toho kdy se bylo stalo, žeby <i>caloierové,</i> mimo to dosti pověrní,
nám o tom vypravovati byli neopominuli.</p>

<p class=MsoNormal>Po vykonání našich modliteb vyšli jsme z kostela, kterýž
jest pěkně od kamene vystavený a plný malování příběhův svatých, a tu hned na
cestu se strojíce, co nám něco málo chleba na cestu dali, a biskoty z <i>Cairu</i>
přivezené, kterýchž nám několik zbylo, i naše jiné věci jsme složili, a zvláště
vody do koží nabrali; též co nám z lásky arcibiskup daroval, totiž malou
nádobku z tykví pálené vody, kterouž jsme se chladiti a občerstvovati měli,
rozžehnali jsme se se všemi <i>caloiery,</i> a v tom co nejtišeji vyšli z
kláštera, zavřevše oni dvéře po nás, jináče jsme se nenadáli, nežli že hned
vsednem a pojedeme. Ale nenašli jsme tu žádného; až po dobré chvíli, když již
den nastal, přišel náš mouřenín s některými Araby k nám a stěžoval sobě do těch
Arabův přítomných, že jemu jeho velbloudy zajali a propustiti jich nechtějí. My
chtějíce vyrozuměti, z jaké příčiny naše velbloudy zadržují, ptali jsme se jich
skrze tulmače; i oznámili, že ten mouřenín neměl toho práva a takové svobody,
aby měl a mohl poutníky do jejich <i>reviru</i> a končin na svých velbloudích
voditi, proto že jim ty země náležejí, že oni sami z nich úžitek bráti a míti
chtí, a protož že jest je jako v kontrabantu propadl. Tu se teprva křik začal,
náš mouřenín jim odporoval, a oni ještě více křičeli, že chtíce my konec
takového hašteření viděti, dali jsme je za to pěkně žádati, aby nás
nezdržovali, že máme sobě v <i>Cairu</i> dovoleno moci jeho užívati. Proti tomu
oni po dlouhém křiku dali se slyšeti, abychom vedlé jejich práva na jejich
velbloudích, kteréž nám přivedou, jeli, a tomu mouřenínu jeho že chtějí prázdné
propustiti, a my abychom s nimi znovu až do <i>Cairu</i> za cestu smlouvali. Tu
jsme opět jiné zaneprázdnění měli, prvé jsme dosti draze smluvili v <i>Cairu,</i>
a těmto abychom dvojnásob platiti měli, bylo nám to obtížné; pročež myslili
jsme sobě, že kdyby ti lotři jaká hovada měli, žeby je dobře časně přivedli a
nám o tom včerejšího dne něco říkali (neb mezi nimi výš oznámení dva <i>capi</i>
byli). I poručili jsme jim oznámiti, aby nám hned svá hovada přivedli, že s
nimi smluviti chceme, však že dříve viděti je musíme, abychom vedlé hodnosti
jich platili. Což oni uslyšavše, velmi od předsevzetí svého ulevili, a my to
poznavše, počali jsme se již také proti nim zpurně stavěti a vždy je
napomínati, aby nás nemeškali, ale hned co mají přivedli, vědouce přísloví: <i>Il
villano fa carezze a chi lo ponge, e minaccia achi lo onge,</i> Totiž: „Více-li
se chlapci modlíš, tím ho více na se dráždíš.“ Tedy oni dali za odpověd, že nám
chtí naše propustiti, abychom je od nich vyplatili; a my vidouce že od toho
posledního podání neupustí, vedlé přísloví: <i>Meglio e dar la lana, che la
pegora,</i> totiž „lépejiť jest vlnu dáti, nežli celé ovce zbýti,“ smlouvali
jsme s nimi až do jednoho cikynu, kterýž jsme jim dali a zato naše velbloudy
přijali. Pak byla-li jest s naším mouřenínem a nimi jaká o to námluva, nevím:
sic jest věc jistá, že vespolek tak dobří byli, že na nich kůže (jakž říkáme)
praskati mohla, a bylo rozuměti, že sobě tak nenáviděli, jako když pes psu
blechy vybírá.</p>

<p class=MsoNormal>Abych pak kláštera vypsání neopomíjel, věděti náleží, že
klášter svaté panny Kateřiny leží pod horou Oreb, zdmi pevnými jest ohražený, a
jakž <i>Adrichom. in Pharan num. 92</i> svědčí, že jej císař <i>Justinian</i>
založil i vystavěti dal. Zdi jsou tak vysoké, že v něm, pro ně žádných domův
před klášterem viděti nelze, dvéře dvoje dobře opatřené, a mohlo by se v něm v
čas potřeby i proti střelbě odporovati. Vnitř jest mnoho domečkův z hlíny a z
kamení naplískaných. Osob řeckých caloierův, řádu aneb regule svatého Bazilia,
tehdáž (prý) bylo do osmdesáti, a co jich tam již zemřelo, přes deset tisíc
pokládali; mizerně a chudě živi jsou, sýra, másla, masa nejedí, vína nepijí,
jen toliko ryby, vaření a ovoce jedí. Kteréžto však věci dodávají se jim
odjinud, od spolu jednomyslných a téhož náboženství křesťanův; nebo patriarcha
z <i>Cairu</i> každého roku podlé strážných <i>caravanu,</i> kteráž jim obilí,
mouku a egyptské vaření přináší, dodává. Tentýž ode všech řeckého náboženství,
v jakkoli dalekých končinách, almužny a pomoci na to sbírá, a tu v <i>Cairu</i>
jim potřeby v hojnosti skupuje. Tolikéž obyvatelé z města <i>Elthor</i> a jiní
okolo Červeného moře ryby na slunci sušené jim posílají. Nebo tam za mnoho hned
mil nic neroste, co by k vyživení bylo, kromě zahrady napřed jmenované, v níž
sobě vařeníčko, jmenovitě hrách, bob, saláty a něco tomu podobného málo mezi
štěpím sázejí, ale i to jim na větším díle kobylky aneb Arabové požerou a
roznosí. Přes to pak všecko musejí přes sto Arabův z rok do roka den po dni s
ženami i dětmi jejich vychovávati, kteříž vyslípáním takovým od nich to míti chtějí,
že (prý) tu bydlejí v jejich zemi, nemajíce k ní práva jako oni Arabi v ní
zrození, a protož že jim za to plat ten a jakýkoli jiný uložený dávati povinni
jsou. Ti bydlejí tu vůkol a blízko kláštera v jeskyních a ledajakýchsi
skrýších, každý den přicházejíce pro svůj úplatek, kterýž se jim z kláštera
vydává, jmenovitě jednomu každému buďto mírku nařízenou a smluvenou mouky
pšeničné neb samé pšenice, buďto v jisté míře pecník chleba, a to dolů skrze
okno po provaze v nádobě naschvál k tomu připravené. A že téměř přes celý den s
tím pouštěním práce bývá, jsou k tomu jisté osoby z jich prostředku nařízené,
kteréž nic jiného nedělají, nežli těm Arabům toliko potravy spouštějí, a coby
který z nich vedlé toho kdy žádal a mimo to; což mu náleží, potřeboval; to aby
vyřizovali; jakož jsem pak toho byl tehdáž přítomen, že na žádost některých
jehly a niti dolů spouštěti musili: jináče pro nejmenší věc a špatné příčiny
začnou s mnichy různici a nevoli, že častokrát ubozí mniši nevědí co činiti,
aby je spokojili, a pokaždé s nimi příměří a nové i těžší nežli prvé byly
články smlouvati musejí. Pročež jak toho zprávu dávali <i>caloierové,</i> že
již nejednou myslili z kláštera se vystěhovati a dokonce ho prázdni býti, však
že pokaždé, když Arabové viděli, že mniši nežertují, zase je, aby zůstali,
naprosili; jim mnoho slibujíce, potom však málo toho plníce. Zajisté kdyby tu
caloierů nebylo, i oni by se tu déle zdržovati nemohli, lečby chtěli hladem
zemříti.</p>

<p class=MsoNormal>Kromě těch v skalích bydlících Arabův vychovávají ještě jiné
v klášteře, a ti jim za stravu ve všem posluhují a jako chlapi jejich jsou, jež
oni takto stravují: totiž nalejí jim do velikého škopku ledajakýchs matlanin od
šupin bobových, a málo něco bobu mezi tím, drobtů chlebových a co tak jiného od
vaření zbude a <i>caloierům</i> se nehodí; okolo takové krmě zasadí se na zem
(ne tak jako Turci sedají, totiž podobně jako u nás krejčí na pracovně, kteříž
nohy křížem přeloží před sebe; ale onino kleknouce na kolena, tak na ně se
posadí, že paty zadu vystrčené a vzhůru obrácené mají, jakýž spůsob v sedění
všickni Arabi zachovávají) a po té berou hrstí, až jim zase skrze prsty piští
aneb se trousí, anebo majíce kus chleba, tím nabírají místo lžíce, však bez
pokálení a zmáčení všech prstů to nebývá. V pravdě u nuzného člověka u nás mají
se psi lépeji, ano chrtům neb vohaříkům při dvořích úpravněji tluč a kusy
chleba se dávají; nežli těm lidem, a kdyby takovou pesskou našich psů stravu
měli, za hody by sobě to pokládali; a může se o těch všech Arabích říci: <i>Spalle
d‘ asinello, bocca di porcello, orechie di mercante,</i> totiž: že jsou „mocného
hřbetu a k dílu co osel, ústy že se rovnají sviním a ušima kupcům“ na
doslýchání a pozorování, kde by co vyzvěděti mohli.</p>

<p class=MsoNormal>Na zavírku kapitoly této výpis z originálu v řeckém jazyku
sepsaného <i>testimonium,</i> to jest vysvědčení spečetěného, nám od
arcibiskupa toho kláštera z nás jednomu každému obzvláštně daného, přiložiti
jsem dal, v českém výkladu takto:</p>

<p class=MsoNormal>Všechněm pobožným křesťanům pozdravení.</p>

<p class=MsoNormal>Známo budiž vám vůbec, že přítomný tento urozený pán, pan
Kristof Harant z Polžic atd., Čech rozený, k nám jest tím pobožným úmyslem
přišel, aby spatřiti i také vážně poctiti mohl ta slavná samého boha tu na onen
čas putování místa na svaté hoře Sinai, kdežto Mojžíšovi bůh na sebe patřícímu
svaté dsky zákona do rukou vydávati ráčil. Item, kdež také to převeliké
tajemství onoho kře ohněm hořícího avšak neshořujícího se ukázalo. Kdež tolikéž
to strápené, mučedlnické, vonné a svaté tělo veliké té mučedlnice
nejosvícenější literního umění mistryně panny Kateřiny jest pochováno. Item,
kdež se také bylo množství jiných divných zázrakův, o nichž v pismích svatých
jest zapsáno, dálo. Protož svrchu oznámený pan Kristof atd. ta svatá místa
všecka poklonou náležitou i také pozdravením jich poctiv, a maje úmysl zase se do
vlasti své navracovati, od nás jest tohoto listu (pro jemu toho, co jest tak
koli v skutku u nás spatřil, uvěření a pravdy potvrzení) se vší ponížeností
žádal, kterýž jemu vlastní naší rukou podepsaný a větší pečetí kláštera našeho
spečetěný dán jest.</p>

<p class=MsoNormal>Stalo se léta M. D. XCVIII. měsíce Října dne XVIII. Z
Egypta. Ponížený arcibiskup Vavřinec, a nejvyšší na svaté hoře Sinai a Orebě.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165226">Kapitola 13.</a></h1>

<p class=MsoNormal align=center style='text-align:center'><b>O navrácení se
našem z poutě hory Sinai a svaté panny Kateřiny do města Cairu.</b></p>

<p class=MsoNormal>&nbsp;</p>

<p class=MsoNormal>Devatenáctého dne měsíce Října, jak jsou nám Arabové naše
velbloudy zase navrátili, tak jsme se hned odtud hnuli, a to okolo třetí neb
čtvrté hodiny na den. V kteréžto chvíli přijel k nám jeden Arab, sedě na
dromedáři, kterýž se s námi strojil a početl až do <i>Cairu</i> jeti, a nás
jinou neobyčejnou a lepší cestou vésti připovídal; což také začal dokazovati,
až jsme toho vděčni byli a k tomu pro lepší bezpečnost na větší počet jsme
spoléhali.</p>

<p class=MsoNormal>A však tuto především dotknu o dromedáři, totiž co a jaký
jest, o němž píše <i>Ludovico Barthemia Itiner. cap. 10.,</i> že jest z
pokolení velbloudův a jako jiný velbloud, však velmi rychlé zvíře; o jehožto
rychlosti přivozuje příklad <i>Giovan Maria Angiolello cap. 6.,</i> že léta
1473, když císař turecký proti <i>Usuncassanovi</i> králi perskému s válečnou
mocí táhl, v <i>Armenii</i> do ležení jeho jedenácte osob na tolika dromedářích
přijelo, a ti od krále z <i>Syt</i> dary přinesli; byli na těch dromedářích
dotčení muži netoliko přivázáni, ale okolo života a ledví úvazky bílými jako
ručníky obvázáni, proto žeby byli jináč na nich oseděti nemohli pro prudkost
běhu jejich a na nich se otřásání. Kteřížto dodavše dary před stanem císaře
tureckého nemohli dolů ssednouti, ale dostavše hned tehdáž odpovědi, zase jeli
tak prudce, že jako v okamžení z očí patřících na ně zmizeli; to však za pravdu
jistili, že v šesti hodinách devadesáte mil ujeli. Což jest-li že vlaské míle
spisovatel mínil, učinilo by našich osmnáct mil, a tři míle přišly by za hodinu
ujeti; jest-li že pak o jiných mílích krom vlaských psal, tehdy věc podobná
není. <i>Flavius Vopis. in vita Aurel. Imp.</i> připomíná o královně <i>Zenobii,</i>
když od císaře <i>Aureliana</i> přemožena byla, že jest na dromedáři utíkala,
aniž by ji byl kdo dohoniti mohl, kdyby se byla v tlupě jízdných císařských
neoctla a tu byla jata.</p>

<p class=MsoNormal>Nyní pak k cestě naší zase se navrátím. Ten Arab jel s námi
na tom dromedáři, na kterýž bych byl velmi rád vsedl (proto že jest můj
velbloud byl hrubě zhnětený) a prosil jsem toho lotrasa, aby mi toho dovolil,
že mu rád až do <i>Cairu</i> od cesty platiti chci. Ale nechtě k ničemuž
svoliti, vždy mi odkládal, že jest k tomu ještě dosti času; po té uhlédaje svou
chvíli se zastavil, pravě, že něco málo na stranu od nás poodjeti a některé své
věci nedaleko odtud na horách mezi jinými Araby s sebou do <i>Cairu</i> vzíti
musí; my abychom předse svou cestou jeli i potom nocovali, on že k nám v noci v
jisté místo, kteréž našemu mouřenínu jmenoval, přijeti chce, a po té do jakéhos
jiného údolí na pravou ruku od nás se uhnul. My toho nevšímajíce, jeli jsme
naší cestou nevelmi daleko, a viděvše večer před sebou, umínili jsme mezi
skalím a na píscích tu noc stráviti, a tu ssedše a pojedše na spaní jsme se
oddali.</p>

<p class=MsoNormal>V úterý po svatém Havle, to bylo 20. dne měsíce Října, ráno
okolo tří hodin přede dnem, probudiv se ze sna, slyšel jsem našeho mouřenína
(kterýž od nás obyčejně s velbloudy okolo šedesáte krokův nocoval) s někým
mluviti, a jináče jsem nemyslil, nežli že ten Arab musí býti, jenž k nám zase
na dromedáři přijeti měl. A však když hlas a to volání se rozmáhalo, vstýčil
jsem se vzhůru a viděl jsem, an náš mouřenín jde proti tomu hlasu; tedy já
abych zvěděti mohl, co by to bylo, vzbudil jsem pana Černína a našeho tulmače,
aby se zeptal, co by to volání znamenalo. Což když náš tulmač učinil, uslyšel
od mouřenína tu odpověd: abychom my se spokojili, že nebude dobře s námi, proto
že jsou lotři před rukama. Náš pak mouřenín na jejich volání ohlásil se jim,
domnívaje se, že dotčený Arab na dromedáři nás hledal, sic jináč byl by se jim
neozval, a oni by byli nás třebas chybili. Ale když viděl, že jest jich několik
a že jsou zbraněmi zásobeni, šel jim vstříc a prosil jich, aby nám nic
neubližovali. A v té chvíli i my jsme je při měsíčném světle spatřili, a než
jsme málo slov mezi sebou, co bychom měli předsevzíti, promluvili, v tom oni
nás také shlédli, a i hned osm silných pacholkův s oštipci arabskými, s luky a
místo šavle s dlouhými připásanými noži tureckými (jakoby u nás mohly býti
tulichy) proti nám se vyskytlo, mezi nimiž byl také jeden capo jejich s dlouhou
ručnicí, k nám ní naměřujíc, a ti všickni společně zbraněmi svýma, na nás
obrácenýma, proti nám úprkem běželi a doběhše nás obskočili. Tu my nemohouce
uteci a zbraně při sobě žádné neměvše, jako ovčičky k zabití povolně jsme se
dávali, a stoje já zpředu, pan Černín za mnou, byl jsem od čtyř obklíčen,
kteřížto nože své dobyté, jakoby mi krk zařezati chtěli, k křtánu mému
přičíněli a za obě ramena mne tuze drželi. Když pak uznali, že nic v rukou od
zbraní nemáme, aniž se brániti strojíme, tu se dali do makání a přehledávání
našich šatův na nás, od spodku až do vrchu hlavy všecko přetřásali, peněz
hledajíce. Tak já nevida zbytí, pomyslil jsem sobě, že dám-li něco dobrovolně,
tím je spokojím; i vzal jsem z kapsy měšec malý na řeménku přivázaný, v němž
jsem jeden <i>cechin</i> na zlatě a drobné mince na mejdyních, co by za tolar
stálo, měl, ty jsem jim dal ochotně: ale to jim rovně tak vzácno bylo, jako
jedno bobové zrno lvu lítému a hladovitému v hrdlo vrci. A takž to nimi nic
nepohnulo, nýbrž sobě teprv zachutnali, myslíce, že jsou na pravé přišli. Protož
jako vzteklí dali se do svláčení mých šatů, chytivše mne jeden za jeden rukáv,
druhý za druhý, tak nelitostivě mnou trhali, nejináče než jakoby mne křížem
roztáhnouti chtěli. Po strhnutí se mne sukně, když viděli, že jsem sprostné
plátěné šátky na sobě měl, tou měrou se mne to stáhli a k tomu mne, abych se na
zem posadil, přinutili, a tu jeden za jeden střevíc, druhý za druhý,
nerozvázavše řemínků, po písku a kamení mnou tahajíce vláčeli, až jsem všeho s
sebe do košile pozbyl. Na tom nepřestali, ale zdvihše vzhůru košili, ji mně
přes hlavu přetáhli; že pak byla pevně okolo krku zavázaná a rukama jsem dobře
držel v rukávích, nemohli mi ji stáhnouti; ale mezi tím krk můj trpěti musil,
nebo mne zaň tak hrubě táhli, až praštěl, a obnaženým tělem mým semotam trhali,
tak že jsem jináč nesoudil, než že tu již o hrdlo a život přijdu. V tom maje na
sebe pamět, aby, kdyby se mne košili strhli, na ramenu levém v plátěném pasu 22
cechinův zašitých nenašli, právě v té táhanici stáhl jsem pravou rukou ten pás
po ruce dolů až do pěsti, a v té jsem ty peníze zavřené držel; a v tom oni na
mně košili roztrhše, na stranu ode mne odešli, a šaty mé na hromadu snášejíce,
je přehledávali. Já pak ten pás s dukáty vrhl jsem stranou do písku a nohou
zahrabal, a místo kamenem znamenav, odtud odšel, a stál nemaje nitky na svém
těle, až mouřenín náš, spatřiv mne v takovém spůsobu, uvrhl na mne jakousi
žíněnou bílou plachtu a tou mne odíl. I ohlédaje se po mých tovaryších, uzřel
jsem pana Černína a tulmače v galiotech a v košilích, a že jich jako mne
nesvláčeli; i šel jsem k nim a s nimi se na ty lotry díval, jak naše věci na
hromadu skládali a zásoby od biskotů, ryb suchých brali a sobě osobovali. A
byli zrádci tak hladovití, že se nejprvé do žrádla dali, aniž vyčkati mohli, až
by prvé svou žádost lakomou v přehledávání šatův provedli, ješto sic jinák tak
jsou na peníze lakotní, žeby se stěžkem zdržeti mohli, jakž se v přísloví
mluví: <i>El scorticaria un pedochio, per haver la pelle,</i> totiž aby „vši i
z kůže svléci a její kůže užiti“ neměli žádostivi býti. Potom když se již
nažrali, teprv se do štárání dali a všudy peněz hledali, ale nenašli, nežli co
by se jim k ošívání za krk hodilo, a hodných pro ně něco živých dukátův, kteříž
v těch zemích o mnoho vážnější jsou nežli u nás, a slovou Faraonové vši, a jsou
tak veliké, co u nás malé semenečné zrno; kteréžto když se hovadům do kůže
vežerou, musejí je dřívkem aneb koštíšťkem k tomu připraveným oddrapovati.</p>

<p class=MsoNormal>Mezi tím ptal se mne pan Černín, také-li jsem o peníze
zašité v dotčeném pasu přišel? Odpověděl jsem mu, že o všecky. On lekv se šel k
tulmačovi, a že mi všecky peníze pobrali, jemu oznámil. Ten pověděl mouřenínu,
a mouřenín se zarmoutil a šel k těm lotrům, velmi žalostivě a snažně jich
prosil, aby mi mé peníze, nechtějí-li zúplna, aspoň ňáký díl vrátili, že se
nebudu moci domů, nemaje nač, dopraviti. Oni uslyševše tu řeč, vstýčili se
vespolek a běželi mezi nás, dotazujíce se, kdo z nás takové peníze měl? a když
na mne ukázáno bylo, obstoupili mne a tázali se, kde jsem je měl? Já nevěda co se
to dálo, jináč jsem nesoudil, nežli že o mých penězích zvěděli, až jsem
srozuměl, že z toho mého na bílo mluvení ten omyl povstal; protož ukazoval jsem
na nohu, žeby tu měly býti odvázány a vzaty. Pročež oni pořád ke mně
přistupovali a každý mne za nohu bral, ohledávajíce ji, jakoby na ní poznati
mohli, kde se děly; potom hledali, kudy znamenali, že mnou zem umítali, až jsem
se starati počal, aby tou příčinou zakopaných peněz mých opravdově nenašli. Ale
chvála bohu, nic najíti nemohli. Z té příčiny nemohli se spokojiti, nýbrž jak
říkáme v přísloví: <i>El fa come la gatta, che mangia e si rognisce,</i> jako „kočka,
když žere, vrčí, aby jí toho zase nevzali“, tak tito na sebe vrčeli a mezi
sebou se na ně vyptávali. Až jejich capo shlučil je do kola, a jednoho po druhém
se dotazoval a s hurtem se jich vyptával, zdali by ty peníze kdo z nich měl?
Ale žádný se znáti nemohl, a každý odpíral, tak že ten capo jednak od nich ke
mně, vždy se dotazujíc, v čem a jak byly opatřeny, jednak ode mne k nim běhaje,
dosti činiti měl; já zatím pilně hledaje, jakobych se spravedlivě ti ně staral,
co nejdál od toho místa, kde byly, obcházel jsem. Naposledy přišel capo a nám
na konec oznámil, abychom pravdu pověděli, měli-li jsme takové peníze mezi
sebou a kam se poděly; má-li je někdo mezi námi, abychom je časně vydali, že
jinák, nestane-li se toho, abychom věděli, že vydada on přísahu svým Arabům, a
oni se nepřiznají, že musíme sami vinni býti a jisté smrti očekávati. I
rozuměje já, že žertu nebude, dal jsem oznámiti, aby mi za zlé neměl, že se můj
tovaryš, od něhož ta řeč pošla, přeslechl, že jsem já nemínil jiných peněz,
nežli kteréž mi s měšcem vzali, ani jsem jaké jiné měl; a čeho jsem neměl, k
tomu se přiznati a ovšem pak dáti nemohu. Tak ten capo zavolal na své tovaryše
a jim oznámil, že s nimi spokojen jest, aby se v domnění neměli, a co jsem já
dal oznámiti, to jim vypravoval. Náš pak mouřenín dal se jich do prošení, aby
nám šaty naše navrátili a něco potrav udělili, oznamujíc jim, že jsme chudí
křesťané z panství císaře tureckého, a k tomu že mnoho platů a daní dávati
musíme. I navrátili nám každému sukni dlouhou a plátenku jednonásobní, a mně
galioty; jiné věci všecky, od košilí, šátků a drobných rozličných věcí, také
přikryvadla, kterýmiž jsme se odívali, sobě nechali. Anobrž že nám sukně dlouhé
dali, dosti se jich rukou a čel nebohý tlumočník náš nalízal a nalíbal, a to
oni za největší pokoru a přátelství mají. Chleba pak a biskotův, co nám toliko
za den nebo dva k trávení vystačiti mohlo, jsou zanechali, tak že kdybychom
byli trošku mouky v pytlíku od mouřenína ukryté neměli, hladem bychom byli
zemříti musili. Dobře Menander pověděl: <i>Haud molliuntur viscera improbi
viri,</i> totiž, že „srdce nešlechetníka nelítostivé jest“, a ten kdo nečije
bolesti, nemá lítosti; jakož i Vlaši říkají: <i>Achi non duole, ben scortega,</i>
„kohoť nikdy nic nebolí, tenť jiné rád s koží holí“. A majíce již naše věci
svázané a strojíce se od nás odjíti, přikazovali nám, abychom se k hoře Sinai
do kláštera nevraceli, ani v <i>Cairu</i> na ně žalovali, ani co o tom, že jsme
obloupeni byli, říkali: jinak bylo-liby, tehdy že kde nás dopadnou, nad námi se
mstíti budou. Což jsme jim slíbiti musili, a poznali jsme, že jsou zrádci byli
od hory Sinai, a ten, jak před tím dnem s námi jel, že náhončí jejich byl, aby
na nás, kudy pojedem, pozor měl a do léči nás uvedl, ač jsme jeho tu s nimi
neviděli. Ale věřili jsme pánu bohu, že bůhdá v ruce jejich podruhé nepřijdeme,
ani se jich báti budeme; protož přišlo mi na mysl francouzské povědění</p>

<p class=MsoNormal>Pour ung bon jour, on pour tic et pour tac, Vous ne in‘
aurez plus dedans vostre sac. Měrou vícť nás jistě žádnou Do klepet svých
nedostanou.</p>

<p class=MsoNormal>Po tom tehdy našem neštěstí, kteréž na dobré tři hodiny
trvalo, a po odjití od nás těch zrádcův počalo svítati, a my děkujíce pánu
bohu, že jsme při životu jedenkaždý zachováni, strojili jsme se tím dřív odtud
hnouti, však vždy se ještě obávajíce, aby snad sobě něco nezamyslili a vrátíce
se na nás dokonce třebas nezabili; protož jsme se tím ochotněji na cestu
hotovili, na tom rádi s milostí, podlé přísloví: <i>Assai avanza, chi fortuna
passa,</i> přestávajíce, že jsme s celou koží jich znikli. A já našed mé
zahrabané peníze, dal jsem je našemu mouřenínu k schování, obávaje se, aby mi
snad, kdybychom se podruhé do takového nebezpečenství dostali, vzaty nebyly.</p>

<p class=MsoNormal>I jeli jsme odtud k straně západní, však cestou, kteréž sám
mouřenín náš povědom nebyl, ale samým položením po slunci se spravovati uměl.
Tou cestou brali jsme se po horách skalnatých ten celý den bez zastávky až do
soumraku, a v tom vidělo se nám poodpočinouti; tedy pojedše toho milého kus
biskotu a trochu vody napivše se, a tím páleným (na něž Arabové nepřišli a nám
ho nevzali) žaludky naše jsme posilňovali, po maličkém nápitku a zvláště k
posledku ho požívajíce; a však špatně jsme spali, pro strach předešlé noci,
jehož jsme tak brzo z myslí svých vyprázdniti nemohli, ano i to velice nás
nepokojilo, abychom opět jiným lotrům v moc neupadli.</p>

<p class=MsoNormal>Potom dne 21. téhož měsíce vyjeli jsme hodinu přede dnem, a
jedouce vždy mezi horami a po kamení, za tři téměř hodiny na den přijeli jsme k
jakési studnici, v níž voda byla čtyř sáhů hluboko od svrchu dolů. Mouřenín náš
navážil jí po provázku do jedné kůže, ta však velmi nechutná a slaná byla.
Odtud jeli jsme až do západu slunce, vše naskrz po zlé cestě, až jsme se
zastavili pro nocleh v jednom údolí na píscích.</p>

<p class=MsoNormal>Náš pak mouřenín, vida že jsme chleba neměli, pečoval o to,
aby nás něčím jiným opatřil. I chodil po skalách a stráních, a kde jaké koření
a travičku sprahlou od horka nalezl, tu vytrhl, a k nám na hromadu snášel.
Čemuž my vyrozuměti nemohouce, ani se domysliti, co by on takového tím
obmýšlel, jemu jsme se dívali, až jsme viděli, že nalil drobet vody do kůže, z
kteréž velbloudy napájíval, a vzav z oznámené mouky, kterouž jsme schránili
před Araby, a ta byla černá a nedobrá, jakoby polovici popela v ní bylo, té
mouky nasypal trochu do té vody a to spolu míchal a klektal rukou, jakoby kvas
zadělával; potom rozkřesal oheň a zapálil tu hromádku shledané trávy, kteráž
jakž se jest zjala, hned pojednou shořela, dříve nežli sláma, o níž však toto
přísloví jest: <i>Chi de paglia fogo fa, piglia fumo e altro non ha,</i> „kdo z
slámy oheň dělá, dým jen po ní, nic víc, mívá;“ a tou měrou sotva jí co
zůstalo, anobrž on i to hned pískem zahrabal, aby teplo zachoval. Což když
učinil, z toho těsta dělil na kusy, a z každého kusu udělal koláčky dvou prstů
ztloušti; a po té rozkutil zase ten písek teplý a na něj ty koláčky položil, a
všecky znovu pískem přikryl, tak že jich nic nebylo viděti, kterýchž tak za
chvíli, ažby se upekly, zanechal. Po malé pak chvíli, nemoha vyčkati času svého
toho posvícení, vyňal jeden koláček z písku, a drže jej na jedné ruce, druhou
naň poťukával; a když mu se viděl dosti upečený býti, protož všecky ven z písku
vydobyl, a že nám koláčů napekl, se pochloubal, vždy svým jazykem: <i>Sid
schobisch,</i> totiž: „dobrý chléb!“ říkaje, a abychom jedli, nám je rozdával.
Ale my jak jsme ho kus utrhli, poznali jsme, že bylo syrové těsto, toliko že
vůkol zevnitř jen pozatvrdlo, i neměli jsme k němu žádné chuti. On pak vida, že
jsme ústy nad ním mlaskali, jináč se nedomníval, než že snad není slaný, anebo
žeby k tomu ještě jiná lahůdka náležela. Protož odešel od nás a hledal po
skalách semotam, až našel jakés hlíny kus; tu přinesv vložil do kůže a mezi
ostatek rozmazaného těsta, po té z kůže přiliv vody do toho, rukou míchal a
jíchu udělal, v kteréž i hned chléb svůj neb koláč omáčel a nám ji vychvaloval,
až i prsty po ní lízal. My tehdy toho jsme nemeškali okusiti, a s ním omáčejíce
poznali jsme lepší a chutnější to těsto býti, a to z té příčiny, že bylo slané
od té hlíny. Odkudž jsme soudili, že všudy po těch pustinách musí slaná země
býti, a na větším díle slané vody jsme nacházeli, s velikou naší nelibostí. A
tu jsme se divnému spůsobu těch nebohých lidí Arabův v stravování jich podiviti
musili a jistě na to myslí přijíti: <i>Pobreza fuerza a los hombres
esperimentar muchas cosas,</i> to jest: „Kdež nouze mívá své sídlo, tuť nemůž
být dobré bydlo.“</p>

<p class=MsoNormal>Po té slavné večeři mínili jsme pospati; však měli-li jsme
strach a nebezpečný sen předešlé noci, aby na nás ti zrádci aneb jim podobní
nepřipadli, podobně měli jsme té noci a po ní ještě horší, a to tím, že jsme
neměli do čeho se obaliti, jako jsme to prvé, dokud jsou nám modrací nepobrali,
činili, tak že jsme se obávali, aby nám ještěrky, hadi a jiné jedovaté potvory,
jejichž děr a skrýší všudy vůkol nás mnoho bylo, neuškodily; tam jsme vždy s
lidmi měli činiti, tuto pak s nerozumnými hovady a živočichy, při nichž žádné
lítosti a citelnosti není, musili jsme se potýkati.</p>

<p class=MsoNormal>Dvacátého druhého dne téhož měsíce vyjeli jsme čtyry hodiny
přede dnem a jeli jsme pustým skalím až do poledne, v kteréžto chvíli
sjíždějíce s jedné hory viděli jsme opodál moře Červené, z něhož se náš
mouřenín velmi zradoval; neb teprva se upamatoval, a že jsme dobře jeli,
poznal; a však vždy jsme jeli bez odpočívání až do noci, a měli jsme nocleh v
píscích obyčejný.</p>

<p class=MsoNormal>Té noci měli jsme opět jinou překážku snu a odpočinutí
našemu. Nebo majíce tu z tykví zachovalou láhev páleného, toho jsme ráno, než
jsme vyjížděli, pro opatření se před denním horkem (neb chladícího přirození
bylo), i večer, když jsme spáti měli, pro choutku a občerstvení po těch
smradlavých a slaných vodách jen okušením požívali; a však po několikráte
poznali jsme, že ho nám přes noc ubylo a láhev o mnoho lehčejší byla, nežli
když jsme ji sobě v noci do hlav postavili, a ve dne jsme viděli, že na
velbloudu visela a že k ní krom nás jiný žádný nemohl. Protož když se žádný z
nás k té ztrátě znáti nechtěl, měli jsme v domnění mouřenína a tak tu noc na
číhání se oddali, zdali bychom koho při skutku postihnouti mohli. Ale nemnoho
chybilo; nebo když jsme tiše leželi, jako bychom spali, v tom shlédli jsme
našeho mouřenína po břiše lézti až k samé láhvi, kteráž nedaleko našich hlav
stála, kteréžto on se chytiv spěšně a dobře do ní vlehl, tak že jsem již
zkřiknouti aneb ho odstrčiti chtěl, vida an již téměř vyvažuje; a však jsem se
toliko jako ve snách obracel, čímž jsem jej od vyvážení ostatku poodstrašil,
tak že tím časněji od láhve té své bezuzdné huby odtrhl a zase zticha po břiše
od nás odlezl. Což my spatřivše, ihned tu milou láhev mezi sebe pod šaty jsme
postavili, tak že on jí víc nemohl viděti. Ale však skůro pozdě jsme to
učinili, poněvadž již téměř mls byl vytažen, a my nebozí chtějíce na tom
páleném do Cairu dosti míti, sotva jsme ho za dva dni měli, a právě jsme s ním
z lotrů mezi lotry upadli, jakž v přísloví se mluví: <i>Da corsaro a corsaro,
non se guadagn‘ altro che barille vode,</i> „kdo z lotrů na lotry přichází,
tomu jmění tím víc uchází.“ Nebo jedni nám tlumoky se vším vzali, tento pak
ostatku vytráviti pomáhal.</p>

<p class=MsoNormal>Dvacátého třetího dne téhož měsíce, vyjevše na tři hodiny
přede dnem, jeli jsme bez přestání až do poledne, a tehdáž jsme se u Červeného
moře zastavili, a tu s hor a skalí zase do rovin písčitých jsme se ubírali,
abychom sobě něco chleba po arabsku napekli. I shledávali jsme trávu, až jsme
jí tak s nevelké přehršlí shledali, a našeho mouřenína ostatek podlé výš
psaného spůsobu spravovati nechali. Život náš tehdejší zajisté byl bídný a
horší nežli jakých vojákův, o nichž přísloví jest: <i>Vita di soldato, pan duro
et vin guastato,</i> „nezdárný tvrdý chléb jísti, pokažené víno píti, vojácký
jest život vésti.“ My bychom byli rádi na tvrdém dobře vypečeném a třebas
jakkoli plesnivém chlebě a zvětralém víně přestali, kdybychom jen byli toho
obého s potřebu měli: ale tuto jsme syrové a jako země černé, všecko pískem a
prachem osypané a osolené těsto, též vodu smradlavou a slanou za vděk přijali,
a všeho toho zažiti musili, jakž přísloví jest:</p>

<p class=MsoNormal>Esuriens stomachus fertur cocus optimus esse, Nam facit
insipidos persapuisse cibos.</p>

<p class=MsoNormal>Totiž:</p>

<p class=MsoNormal>Žaludek nejlép kuchaří, Když se hladem povymoří; Neb mu
potom i nechutná Krmě bývá dost pochotná.</p>

<p class=MsoNormal>Z toho místa asi po hodině dále jsme jeli, a pravil nám
mouřenín, že jest slýchal, když jest jiné křesťany tudy k hoře Sinai vodil, že
jiní vůdcové toho povědomí to za jistou věc pravili, že na tom místě synové
izraelští moře Červené přešli a tu nejprvé mezi zdmi rozstoupilých vod z moře
vyšli, a za nimi chvátaje s lidem svým král Farao že se tu v těch místech se
všemi svými stopil, jakž o tom v druhých knihách Mojžíšových v 14. kapitole
čteme.</p>

<p class=MsoNormal>K večeru pak pospíchali jsme k studnicem Mojžíšovým, o nichž
nahoře dotknuto, abychom při nich noclehovali; ale právě v samý soumrak viděli
jsme zdaleka při nich oheň páliti. Z té příčiny nesměli jsme k nim dojeti,
soudíce, že nějaké ležení arabské při nich býti musilo, abychom opět mezi lotry
neupadli, ale od těch opodál k jedné z těch dvanácti studnic a louží přijevše
(neb pospolu blízko sebe nejsou, než některé na hony jedny od druhých), z ní
jsme vody smradlavé do koží nabrali, a předse dále cestou naší jeli, blíže k <i>Sues</i>
městu, až do tří hodin na noc, a tu v písku ostatní čas noční odpočívali.</p>

<p class=MsoNormal>Dvacátého čtvrtého dne téhož měsíce dvě hodiny přede dnem
jsme vyjeli, a okolo času snídaní k městu Sues přijížděli. I jelo proti nám
Turkův na koních do sedmi neb osmi osob z též pevnosti, z níž předešle ti
vojáci vystoupili, kteříž nám víno téměř všecko vyžrali; a jakž nás uzřeli,
zabodli své koně proti nám, naměřujíce přímo na nás ručnice dlouhé. Což když
náš tlumočník viděl, chtěje spěšně s velblouda slézti, i spadl s něho, a na nás
křičel, abychom rychle dole byli; my z leknutí dovedli jsme tolik co on, po
hlavě dolů padajíce, a však vstavše postavili jsme se, k nám jich očekávajíce.
Oni vidouce naši pokoru, a že jsme jim tu uctivost prokázali, nic nám
neublížili, nežli objevše nás vůkol ptali se na víno, abychom jim je dali; po
té vidouce, že jsme nic neměli, dovolili nám, abychom zase na velbloudy vsedli,
a jeli podlé nás, dotazujíce se o našich příhodách na cestě, a náš tlumočník
jim o všem, co jsme od těch Arabův pocítiti musili, oznámil; v čemž nás
litovali a na ty lotry láli, a po té od nás napřed jeli.</p>

<p class=MsoNormal>My potom přijevše k městu okolo tří honův vzdáli, zastavili
jsme se a poslali mouřenína s tlumočníkem, aby nám nějakých potrav nakoupili, a
k tomu jsem jim jeden můj dukát, za nějž by kupovali, vypárati dovolil, jinak
sic kdybychom byli tu sobě nic od jídla nekoupili, byli bychom pro hlad
nevěděli co činiti. Pan Černín pak a já měli jsme zatím velbloudů hlídati; ale
jakž od nás naši odešli, smluvili jsme se, abychom se v moři Červeném skoupali.
A takž šel pan Černín nejprvé a sám se do vůle v něm zmyl, a jakž se zase
vrátil, šel jsem já také, a poznal jsem, že velmi mělké kraje a daleko mělo,
nebo dost opodál jíti jsem musil, nežli jsem do pasu vody došel, a dáleji
nemohl, chtěje se brzo k tovaryši mému navrátiti.</p>

<p class=MsoNormal>Sotva jsem se z lázně vrátil, v tom přišli naši nákupčí a
přinesli nám po skrovnu chleba a sýra, též chuti a dobroty mýdlové, jakož byl v
klášteře svaté panny Kateřiny.</p>

<p class=MsoNormal>To město Sues leží při moři Červeném, sotva nevelikým
městečkem u nás by slouti mohlo, neb v něm jest na mále domův a to z hlíny
odpolu písčité a z palmového dříví vystavených, a na větším díle rybáři v něm
bydlejí. Před lety sloulo Arsinoe od jmena dcery krále Filadelfa <i>Laga</i>,
na jejížto památku král dal to město vystavěti, proto aby tu při něm moře
Červeného přístav byl, z něhož by se mohlo až do Egypta na lodech jezditi, a
tak dále až do Prostředzemního moře, o čemž doleji oznámím. <i>Batt. Ramusio,
nell‘ disc. sopra li viag. delle spetierie.</i> Bylo někdy to město veliké a
lidné, pro kupecké obchody, do něhož někdy vadu z řeky Nilu v čas rozvodňování
jeho po strouze vodívali, a tou všecky čisterny pod domy naplňovali, ale toho
nynějších časův ničehož se nenachází. Nebo ani obilí, ani vaření, ani ovoce
nemají, všecko se jim z Cairu po velbloudích dodávati musí; vodu pak z nahoře
dotčených studnic Mojžíšových okolo šesti mil vlaských od města vzdáli berou a
pijí, a jiné nemají, tak žeby tam žádný nebydlel, kdyby nebylo pro přístav, k
němuž z Indie všelijaká kupectví po moři Červeném vozí, a pro bezpečnost jeho
dotčená pevnůstka vystavená jest. V té císař turecký s velikým nákladem
jeničary a jiné vojáky chová, a vedlé toho galejí nemálo z Konstantinopole tam
dodává, a všecky jiné municí od děl a potřeb posílá a to s velikou nesnází;
nebo z Cairu musejí se rozbité na velbloudích až do Sues nositi a tu se znova
sbíjeti. Což vše děje se pro ostrach Portugalcův, aby tudy do Egypta vpádu
neučinili <i>Viaggio di un Comito Venetiano,</i> jakž o tom níže podotknuto
bude.</p>

<p class=MsoNormal>A když jsme z města potrav dostali, dali jsme se zas na
cestu, a pojíždějíce jedli jsme s dobrou chutí, a napravovali sobě prvnější
nouzi aspoň trochu vypečenějším chlebem, a místo té z hlíny omáčky, sýrem aneb
raději mýdlem.</p>

<p class=MsoNormal>Když již večer přišel, dohonili jsme <i>caravanu</i> okolo
50 velbloudův, a byli v ní Turci, Arabi a mouřenínové vesměs, kteříž do <i>Sues
z Cairu</i> potřeby a potravy donášeli a domů se prázdní vraceli. Ta se
nedaleko od nás zastavila, a my tolikéž.</p>

<p class=MsoNormal>Maje pak já zhněteného velblouda, dal jsem skrze mouřenína
našeho s jedním z <i>caravany</i> starým padouchem mouřenínem jednati, aby mi
dovolil na svém některém velbloudu jeti, toliko přes noc, a smluviv z pěti
mejdynův, když se asi po hodině <i>caravana</i> hnula, vsedl jsem i já na toho
nájemného, kterýž ve všem hejně největší byl a nikdy jsem tak vysokého neviděl,
a jel jsem přidržeje se toho starého lotra, vedlé obyčeje těch zemí, kdež
každého pána velbloudové, kolikož jich koli má, jeden k druhému přivázáni jsou
a pořád jeden za druhým kráčí.</p>

<p class=MsoNormal>Že pak caravana čerstvější hovada měla a našeho mouřenína
velbloudové dlouhou cestou ustalí byli, předjela je, a daleko jsme pana Černína
a mého tovaryšstva nechali, tak že jsem samotný mezi tou chasou jeti musil přes
celou noc až do bílého dne. Tu celou noc byl jsem v strachu, boje se, jedno
abychom daleko našich, mé peníze i potravy s sebou majících, nepředjeli, s
nimiž kdybych se neměl až teprv v Cairu shledati, byl bych snad musil hladem
mezi těmi lotry Mahumetány umříti; druhé, chtěje té starosti pozbyti, a vida že
všickni dřímají, dal jsem se také do spaní: a v tom ten starý pes udeřil mne
kyjem pozadu na hřbet, až jsem se sotva schytil, abych dolů neupadl, k němuž o
to, proč by mne bil, domlouvati jsem se nesměl, nebo tu nebyl kdo by s ním
tulmačil, a bublání jsem také zanechal, proto aby mi podruhé nepřidal, věda
přísloví: <i>E mal star ala discretion delle bastonate de villani,</i> totiž: „Chámové
když se rozlítí, nešetří nic míry v bití.“ Však poněkud jsem se domýšlel, že mi
to učinil proto, že jsem ve spaní jednu nohu na jednu stranu víc než na druhou
převěsil a nerovně seděl, tožť se on bál, abych mu hovado nezhnětl. Pročež
teprva jsem toho litoval, že jsem se kdy mého tovaryšstva strhl, nerozsuzujíc
jak bych budoucí jízdy s tou <i>caravanou</i> zažiti mohl, a zvláště kdybych
byl nesměl pospati, jak jsem měl živ zůstati. Ta noc byla mi v pravdě dlouhá, k
tomu převelmi tesklivá. Když se již pak rozednívati počínalo, zastavila se caravana
pro hovad pokrmení, a v tom asi v dobré hodině dohonili nás naši a při mně se
zastavili; tu já nemeškav k nim jsem se zas připojil a s radostí za jednu
hodinu pospal. Mezi tím <i>caravana</i> svou cestou před námi jela a můj lotr
starý s nimi, jemuž jsem přál: <i>A casa del diavolo et tre miglia piu in la,</i>
totiž: „aby jel za čertovu hospodu, by se měl tři míle dále za ni dostati.“</p>

<p class=MsoNormal>Potom vyjeli jsme odtud, a jeli mezi velikým smradem od mrch
velbloudových, jichž všudy mnoho vedle cesty leželo, tak že jsme tu také i od
zlého povětří pokušení měli, zvláště nočního času, když nic prvé toho zdaleka
neshlédše, nevěděli jsme se jak před tím stříci, tak jakoby to ve dne spíš býti
mohlo, když by člověk shlédna to mohl by ale nos zahraditi. A přes to obyčejně
prudčeji v noci smrad se rozmáhal nežli ve dne.</p>

<p class=MsoNormal>Po té cestě do Sues viděli jsme mnoho tisíc orlův, místem;
jak kde pastvu měli, na sta pospolu, vedlé řeči Páně u svatého Matouše v 24.
kapitole: <i>Ubicunque fuerit corpus, ibi congregabuntur et aqvila,</i> to
jest: „Kdežkoli bude tělo, tu se sletí i orlice.“</p>

<p class=MsoNormal>O polednách zastavil nás mouřenín, aby pokrmil velbloudů,
tedy i my také po kusu chleba jsme pojedli. A když jsme zase cestou jeli,
nedaleko odjevše viděli jsme v píscích pštrosa se procházejícího a krotkého,
neb se nám tak stavěl, jakoby nás dočkati chtěl. Pročež pobídli jsme se s panem
Černínem, abychom jej honili, mníce, že bychom jej uhoniti mohli, A protož
slezše dolů s velbloudův, já jsem vzal mouřenínů oštipec, abych jej ním
prohnal, a běželi jsme honem k němu. Tehdy on hleděl na nás svobodně sobě
stoje, až jsme ho blízko byli; v tom počal znenáhla kráčeti před námi, a
neběžel, než tak nás předkračoval, že jsme my naším běháním daleko za ním
zůstali a poznali, že jest daremní naše předsevzetí, ješto kdyby byl měl běžeti,
byl by tak prudce běžel, co by letěl. Tak my ustalí a horkem unavení zase
zpátkem k velbloudům došedše, svou cestou jsme se brali.</p>

<p class=MsoNormal>Jest pak pštros pokolení ptačí a divoké zvíře, velké co by
člověk prostřední rukou nad hlavu vysáhnouti mohl; nohy má holé a tlusté co
holemé pachole v patnácti letech, na krku také peří nemá a pod břichem skoro
nic, rovně jako husy podšklubané; tělo má tlusté, peří na křídlách a na ocase
pěkné kadeřavé, bílé a černé, pro něž nemůže létati, toliko sobě nimi v běhu
třepe a vítr nahání, tak že tuze co nejrychlejší kůň běží; na nohách má kopyta
rozdvojená co jelen, jimiž, jakž někteří píší, když utíká, vyráží pozadu v běhu
kamínky a prach, a tím často před myslivci se obhajuje; vedlé čehož někteří, <i>Diodo.
Sic. lib. 2. cap. 10.</i> a jiní tomu chtějí, žeby ani mezi ptáky ani zvířata
čtvernohá neměl přičítán býti, odkudž přísloví jest: <i>Le vostre parole hanno
del struzzo, che non e ne bestia, ne ucello,</i> totiž, když někdo dvojího
jazyku jest, říká se o něm, že „jest řečí tak jistých, co pštros ptákem neb
čtvernohým zvířetem.“ Samice sází do desíti i víc vajec pospolu, velkých co
koule patnácti i šestnácti liber ztíži železa, těch na hromadě v písku nechává;
však tak hloupé a nepamětlivé zvíře jest, že i hned, když někam na pastvu jde,
zapomene kde je položil, a hledá, až najde třebas jiného vejce, ty vysedí, a
často ani svých ani cizích nenachází. Z těch vajec mladí od slunečného horka se
vylíhnou a hned pojednou běhají, pokrmu sobě hledajíce. Tak hloupé také jest, že
když hlavu buď do křoví neb trávy a jinam vstrčí, myslí, že ostatek těla dobře
ukrytý zůstává, <i>Joh. Bapt. Porta, phisiogn. lib. 2. c. 1.,</i> a tou
příčinou mnoho jich chytají. <i>Albertus Magnus</i> píše, že železo zažívá,
ovšem pak jiné tvrdé věci, jako kosti atd. Peří jeho známé jest v našich
krajinách, a přede dvěma lety ráčil jest J. M. C. dvé živých v zahradě při
hradě Pražském míti. Ale znáti bylo, že byli z mládí v domích vychováni, proto
že nebyli tak velicí a pěkných peří, jako kteříž se na poušti v svobodě
vychovávají, jakýž byl ten, kteréhož jsme honili.</p>

<p class=MsoNormal>V těch krajinách a jinde, kde se zdržují, jedí z nich maso;
však slyšel jsem, že není chutné a dobré, nežli mozek jejich má býti vzácnou
krmí, jakož svědčí <i>Lampridius in vita Heliogabali,</i> že za času starých
Římských císařův císař <i>Heliogabalus</i> dal mezi jinými neobyčejnými a
nákladnými krměmi i tu, že 600 hlav pštrosových k jídlu připravených na stůl a
k hodům představiti dal, aby samé mozky z nich hosté jeho jedli.</p>

<p class=MsoNormal>Častokrát bývají velikého strachu příčinou kupcům a
putujícím po poušti, zvláště když v hejnu chodí; nebo zdaleka se zdají býti
jako nějaká jízda na koních, tak že se před nimi ohradí, jako by hned od nich
přikváčeni býti měli. Píše o nich <i>Gio. Lione 8. par. del‘ Africa, a Plinius
lib. 10. cap. 1.</i> Latině slove <i>struthiocamelus.</i></p>

<p class=MsoNormal>Mezi tím co jsme toho pštrosa honili, připojili se k nám tři
Arabové, kteříž na velbloudu v truhle mrtvého Egyptčana do Cairu provázeli. O
něm nám vypravovali, že byl bohatým kupcem v <i>Cairu,</i> a na pouti v <i>Mecchi</i>
že umřel, pro něhož je všecky tři žena toho mrtvého poslala, aby jí ho k pohřbu
přinesli. To tělo bylo viděti povrchu v truhle, neb nebyla zabedněná, a přes
celý den slunce na ně svítilo, však nic nesmrdělo, nýbrž libou vůni vydávalo,
proto že bylo balsamované.</p>

<p class=MsoNormal>Jeli jsme tehdy v tom tovaryšstvu přes ten celý den až do
noci, ano předse do dobrých čtyř hodin na noc, až jsme s pomocí pána boha do
ležení arabského a k příbytku mouřenína našeho přijeli a tomu rádi byli, že s
námi domů pospíšil. A protož byvše unaveni a neměvše v jeho chaloupce co jiného
pojesti, nežli co jsme s sebou chleba a sýra přinesli, dali jsme se tím dříve
na odpočinutí, a teprva na vší cestě k hoře Sinai první bezpečné spání.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165227">Kapitola 14.</a></h1>

<p class=MsoNormal align=center style='text-align:center'><b>O zemi Arabské a
národu v ní přebývajícím.</b></p>

<p class=MsoNormal>&nbsp;</p>

<p class=MsoNormal>Arabia, jináč Arab v hebrejském jazyku, jest krajina veliká,
a všecky země v sobě obsahuje, kteréž jsou mezi Oceanem, totiž Velikým mořem,
mezi Červeným mořem, mezi Perským mořem a mezi Židovskou a Egyptskou zemí. [1]
Obyčejně dělí se na tré, a tak trojí jest: Jedna Arabia pustá, kteráž od
půlnoci mezuje s zemí Mezopotamií, na východ s Babylonskou, na poledne s Arabií
šťastnou a na západ s Arabií skalnatou. Druhá Arabia skalnatá, od města
hlavního <i>Petra,</i> totiž skála, jináč <i>Nabataa</i> od <i>Nabajoth</i>
syna Izmaele nazvaná. Esai. 60. Ezech. 27. Ta se začíná od půlnoci z té strany
země Židovské, od poledne při moři Červeném, od východu při straně Arabie
šťastné, od západu při zemi Egyptské. Třetí slove Arabia šťastná neb bohatá, v
kteréž město a krajina <i>Saba</i> v písmích svatých leželo. Ta leží k půlnoci
při dotčených dvou Arabiích, k polední při moři Velikém, k východu při moři
Perském a k západu při moři Červeném. <i>Cestius, epitome orbis terr.</i></p>

<p class=MsoNormal>Jsou pak dotčené dvě Arabie, totiž skalnatá a pustá, jedna
od neúrodných skalí a hor, druhá od holých pískův tak vlastně nazvané.</p>

<p class=MsoNormal>Skalnatá obsahuje v sobě tato hlavní města, totiž <i>Mecchu
a Medinu,</i> k nimž Mahometáni za příčinou náboženství svého každoročně
putují, o čemž doleji připomenuto bude. Potom město <i>Thor</i> při moři
Červeném ležící, ne tak pro svou velikost a množství lidu v něm, jako pro
přístav a příležitost jeho vzácné i známé. Nebo jest jen jako u nás prostřední
městečko, toliko že zámček chatrný něco větší a pevnější jest nežli u Sues, a
to pro ochranu toho kraje při něm vystaven. Obyvatelé tam na větším díle jsou
křesťané Maroniti, a mají tam svůj kostelík, v němž arabskou a armenskou řečí
služby své konají. Byly v ní také za prvních let <i>Erupa, Sora, Choca a Salma.</i></p>

<p class=MsoNormal>Pustá nemá žádného obzvláštního města, než toliko leckdes
chalupy, jeskyně a stany Arabův v místech nejistých, jak se jim kde zlíbí. Před
lety byly v ní města <i>Lysa, Lydia a Adra,</i> o nichž viz <i>Cosmogr Petri
Apiniani.</i> Jest pak tato téměř z těch tří největší, však nic jiného než holý
písek, bez vody, bez stromoví a beze všech bylin zemských, až hrozno na ni
hleděti, ovšem skrze ni putovati. <i>Hier. in epist. Paula.</i> Není tam žádné
jisté cesty ani stezky, v pravdě jakž kdo téměř nohu z šlépěje vyvleče a málo
poodjede, hned se pískem zavěje a zanese; ano také vítr přes jednu noc navěje
písku na jednu hromadu tak mnoho, že bude co nějaká veliká hora, a zase hory
přikryje pískem bílým, jako u nás sněhem, tak že jsem já jináč ponejprv
nemyslil, než že jsou to sněhové hory, až mi tlumočník náš oznámil, že jsou od
větru pískem přikryty; a na druhý neb třetí den viděl jsem též hory neb skalí
bez toho písku, železné barvy, jakž pak tam ty skály všecky takové jsou. Od
čehož slove ta poušť i jiné pouště v skalnaté Arabii moře písčité, proto že
jako v nějakém moři semotam vítr pískem zmítá. A jakož vlnobití na moři
zatopuje lodí i lidí, tak toto co zastihne v své vichřici, to zasype a tak
náhle a násilně přikryje, že pod ním udušeno býti musí. A když pak jest
nejmenší větříček, tehdy tím pískem tak drobným, jakéhož my užíváme v sypacích
hodinkách, a ještě drobnějším vzhůru jej vznášejíc chumelivá, odkudž potom
rovně jako v čas mlhy u nás taková mrákota bývá, že tovaryš tovaryše přes něco
málo krokův neuhlédá, a v takové mrákotě přihodí se někdy den, dva i víc
putovati. Však toho prostředku lidé užívají v těch krajinách, když do Bagdetu a
z té strany pusté Arabie táhnou, že mají na velbloudích po dvou truhlách; a v
každé jeden čistě a volně seděti i v ní položiti se může; do těch truhel jsou
okénka, aby skrze ně světlo do vnitřka šlo, a však zahražená. A takž tím
spůsobem se opatrují před pískem, kterýž nejvíc očím škodí, a mnozí od něho o
zrak přicházejí. Nicméně však přes to všecko musejí jako na moři kompasem a
pravidlem se spravovati, a při jízdách svých neb karavanách lidí těch míst
povědomých, jako na moři při loďstvech užívati; a jako na moři před bouří často
kompas nic neprospívá, tak tuto když vichřice veliká jest, tedy je se vším i s
kompasem zanese neb zasype. <i>Ludov. Roman. navigat. 1. cap. 14.</i> Mnoho
lidí putujících tam hyne, a to od horka, žízně, písku a lotroviny.</p>

<p class=MsoNormal>Tu na té poušti zvláštní příhodu stalou vypisuje <i>Nicephorus
3. Eccl. hist. cap. 37,</i> kteréž tuto abych kratičce dotekl, za hodnou věc
býti jsem uznal. Totiž za panování Marka <i>Antonia</i> císaře jakýsi Žid přes
tu poušť s křesťanskými kupci po svých potřebách putoval, a jsa od horka
zemdlený upadl v nemoc, tak že o svém dalším živobytí pochybil. Tou tedy
příčinou hnut jsa v svědomí, prosil svých tovaryšův, aby ho bez potěšení
neodcházeli, alebrž nemůže-li jaké jiné pomoci býti, aspoň ho tu pokřtili, že
rád chce křesťanem býti a umříti. Proti tomu oni když se omlouvali, že mezi
nimi kněze není a k tomu žádné vody nemají, on však nepřestával jich tak vysoce
žádati a prositi, až jsou se uvolili tu žádost jeho naplniti, a poradivše se,
jak by to vykonati mohli, kázali mu se z šatů svléci, a po té naň po třikráte
pískem sypali, ve jmeno Otce, i Syna i Ducha svatého, a jmeno křesťanské mu
dali.</p>

<p class=MsoNormal>Toho tak divného a neslýchaného tou svátostí přisluhování
následovalo skutečné jeho při zdraví polehčení a vší nemoci pozbytí, tak že
jest i hned s nimi se bera, ochotněji a čerstvěji nad ně tu cestu vykonal; oni
pak přijevše do Alexandrie také tu věc na biskupa tehdejšího, jmenem <i>Dionysia,</i>
vznesli, žádajíce v tom jeho rady a potvrzení; kterýž uradiv se s staršími
církve, dal jej podle ustanovení Krista pána pokřtiti, a ten nedostatek
napravil.</p>

<p class=MsoNormal>V těch dvou Arabiích pán bůh při onom lidu izraelském mnohé
a veliké divy činil, jakž toho knihy Mojžíšové plné jsou; obzvláštně pak
jmenují se třidceti dvě místa, při kterýchž se synové izraelští zdržovali.
Jmenují se také zvláštními jmeny nazvané pouště, jako <i>Pharan, Gen. 21. Num.
10. 13. 20., Deut. 1. 32. 28. 29., Elim, Exod. 15. Zin, Exod. 16. 19., Num. 13.
20. 26. 33., Deut. 32., Cades a Cadesbarne, Num. 13. 20. 16. Sur, Gen. 16. 19.</i>
a jiné, kteréž všecky obšírně v skalnaté a pusté Arabii se obsahují, na nichž
synové izraelští třiceti osm let bydleli, a v tom čase nic nesili ani žali, ale
měli manu a vodu od boha sobě dávanou v hojnosti, ani šaty jim nezetlely, ani
obuví noh se nepotrhalo, a přes šestkráte sto tisíc mužův, kromě žen a dětí,
tam zahynulých a pohřbených zůstalo, jakž o tom o všem místně vypravuje <i>Sulpit.
Sev. Aquit. hist. sacra.</i></p>

<p class=MsoNormal>Slouly ty oboje země před lety slovem řeckým <i>Eremus,</i> totiž
pouště, a to z těch příčin, že když léta 252 za časův <i>Decia a Valeriana</i>
i jiných potomních císařů Římských veliké a hrozné soužení a trápení nad
křesťany ukrutně provozováno bylo, i byli mnozí horliví a o svá svědomí se
starající muži, kteřížto aby snad buďto z křehkosti těla pro náramné muky,
anebo pro rozkoš a sliby k zapření víry křesťanské přivedeni nebyli, opouštěli
statky a všecko své jmění, a ucházejíce toho nebezpečenství utíkali na pouště,
mezi hory a kde věděli, že by před nepřátely svými sebou bezpečni býti mohli;
tam sobě stánky, jeskyně a co kdo mohl stavěli, doupata v skalí lámali, řemesla
svá všelijaká dělali; jiní zahrádky štípili a rolí vzdělávali, jak kterého
místa příležitost byla. Potom pak ačkoli taková nebezpečenství přestala, však
mnohým se ten život zlíbil a té samotnosti přivykli, že tam raději zůstávali a
do svých vlastí, do měst ani k přátelům se nenavrátili. <i>Niceph. lib. 8. c.
39. Sozom. lib. 1. c. 12.</i></p>

<p class=MsoNormal>Takoví tehdy na poušti bydlící lidé slouli <i>Eremitae,</i>
totiž od pouště nazvaní poustenníci, a ti byli trojí: Jedni slouli vlastně <i>Eremitae,</i>
jináč <i>Anachoretae,</i> totiž ustupující z prostředku lidí na poušť. <i>Rabanus
lib. 4. c. 6. de prop. ser. Pyamon apud Cassian. collat. 18. c. 4.</i> Druzí <i>Coenobitae,</i>
totiž pospolu bydlící, jakoby česky řekl klášterníci; ti tolikéž na poušti
bydlívali, však v klášteřích a v společnosti a v jistých místech. <i>Evagrius
de Palest. monachis.</i> Třetí slouli <i>Remboth,</i> jakoby řekl opovržení,
jináč <i>Sarabaitae,</i> oddělení, že se od jiných oddělovali a tři neb čtyři
pospolu bydlívali v nejistých místech, živností všelijakých hledíce a obchody
vedouce: však vše do spolku, sami svoji jsouce, dávali, a na to se vychovávali,
žádnému nebyli poddáni ani koho poslušni. <i>Vincent. in spec. hist, c. 54.
lib. 17. Cassian. Isido. de offic. Antonius tit. 15. parag. 2.</i> A z těch
posledních povstali <i>Circumcelliones,</i> totiž tuláci, <i>Gyrovagi,</i> od
jednoho města a místa k druhému putujíce a žebrotou se živíce, o nichž <i>Anton.
tit. 15. c. 1. Isid. lib. de offic.</i> A byli tito vypověděni na sněmu Chalcedonském
léta 453. c. 4.</p>

<p class=MsoNormal>V těch tehdy Arabiích bylo nerci-li na sta, ale na tisíce
poustenníkův potomních časů, když se bylo zase křesťanstvo rozmohlo, jako za
císaře Konstantina a jiných potomků jeho. Tehdáž zajisté kdo se bohu cele
oddával, ten svět a marnosti jeho dokonce opouštěl. Jedni tedy pro světských
marností vzdálení, bohu pak v čistotě a svatosti ustavičné sloužení na pouště
se, oddávali; jiní pak vidouce kacířstva rozmnožení, i aby se ním nenakažovali,
raději na pouště ucházeli, jako svatí <i>Basilius, Nazianzenus, Augustinus,
Hieronymus</i> a jiní. <i>Cassiod. tripar. hist. lib. 1. c. 11.</i> Někteří pro
příklady předešlé a následování předkův svých, jiní pro pokrytství, jiní pro
zahálku, jiní z zoufalství (o nichž přísloví: <i>desperatio facit monachum</i>)
vydávali se do těch pustin, a kde se komu líbilo, jak o kterém místě a
tovaryšstvu slýchal (nebo mnohem známější věc byla tehdejším časům nežli
našim), tam bydlel: ale však ne vždycky s pochvalou před bohem i církví, jakž o
nich sv. Ambrož <i>apud Gratian. distin. 40. c. illud autem,</i> Řehoř papež <i>ead.
dist. c. quaelibet, a glossa ibid. Epiphan. lib. 3. tom. 2. haeres. 80.
Hilarius Pictav. Episc. expl. psal. 64. Hieron. in Paulae epita.</i> a jiní
mnozí dějepisci církevní osvědčovali.</p>

<p class=MsoNormal>Prvního poustenníka praví byti Pavla z města Theby, kterýž
že by léta 256 od 15 let věku svého do 113 let na poušti bydlel, žádných šatů
na těle svém neměl, než jen rohož z listí palmového spletenou, jakž o něm
obšírně <i>Marul. lib. 1. c. 9. Anton. tit. 16, c. 1. et 2. Hieronym. in vitis
patrum, Alvarez Guerrero thes. Chr. relat. cap. 57.</i> vypisují. Po něm <i>Antonia,
Hilariona, Amona, Macaria, Raphuntia, Apollonia etc.</i> za nejpřednější a
nejstarší mají. <i>Sozom. c. Suidas. Hieronym.</i>, kteříž mnoho o jich životu
a obcování píší. Já pak tuto něco o potomních některých a jiných zvláštnostech
krátce dotknu.</p>

<p class=MsoNormal><i>Bathaeus</i> poustenník tak se (prý) hrubě postíval, že z
jeho zubův červi lezli. Jeden syrský chleba za 70 let neokusil. <i>Sozom. lib.
6. c. 34. Alas </i>80 let chleba nejedl. <i>Niceph. lib. 11. Acepsesma</i> 60
let v jeskyni své zavřený byl, aniž se dal viděti, ani s kým mluvíval, ale kdo
mu co do jeskyně jísti hodil, to jedl a tím živ byl. <i>Theod. lib. 4. c. 28.
Didimus</i> že 90 let samotný beze všeho lidského pohodlí bydlel a kořeny
bylinné jídal. <i>Socr. lib. 4. c. 23.</i> Maria Egyptská, byvši někdy nevěstka
zjevná a obecní, dala se na poušť pro pokání, 47 let samotná a beze všeho oděvu
tam živa byla. <i>Paul. Diac. in vitis patr. Johannes</i> Egyptský 50 let v
jeskyni na vysoké hoře zavřený zůstával, jen skrze okénko s lidmi mluvíval, a
ponejprv když se tam dostal, tři léta stoje spával i jídal, a to vše pod jedním
kamenem; v tom čase ani jednou nesedl, až mu potomně nohy otekly a se zahojily,
tak že nechtěl-li jest od noh počínaje shníti, musil sedávati. <i>Sozom. lib.
6. c. 34. Mikuláš z Antiochie</i> nic nemluvíval, toliko jen rukama návěští
dával, nikdy se nesmál, a měl podobného v svých obyčejích <i>Dominica,</i> o
nichž <i>Gerardus de Nazareth c. 37. 6.</i> Jiný <i>Dominicus</i> pancířovou
košili na sobě a pouta na nohách a rukou nosil, a každý den koštišťkem se
mrskával, jakž o tom <i>Surius tom. 5. de vit. sanctorum</i> vypisuje. <i>Simeon,</i>
ten na sloupě 40 loket vysokém bydlel třiceti let, nikdy dolů s něho
nescházeje, a nerci-li komu jinému, ale ani své vlastní mateři se neukazujíc.
Od něho původ vzali jiní, kteříž také na sloupích stávali a bydleli, a slouli <i>Stylitae</i>
aneb <i>Columnellae. Evagr. lib. 1. c. 13. Surius tom. 1. de vit. sanct.</i>, z
nichž se připomínají nejpřednější: <i>Daniel,</i> tomu, praví, že když jedné
zimy v noci vítr kápi s těla strhl, že on nahý ostal na sloupě a sněhem tak
opršel, jako by se v led obrátil. <i>Vincent. spr. hist. lib. 21. c. 51. et 52.
Metaphrastes, Aloysius Lippomanes, Surius tom. 6. de vit. sanct. Item [4]
Alipius,</i> biskup Adrianopolský, ten 90 let na sloupě a na malé tabulce, na
níž se posaditi, ovšem položiti nemohl, ustavičně stál, a pod sloupem s
přístojícími mnichy a učedlníky svými žalmy zpíval dnem i nocí až do smrti. <i>Surius
tom. 6. vit. sanct.</i> O těch a jiných mnohých lidech na poušti těla svá
bědujících onde méně, onde zase více pamětí se nalézá, o nichž <i>Hieronym. in
vitis Patrum, Bigae salutis</i> a jiné <i>legendy</i> obšírně vypisují. Kdo víc
věděti chce o samotnosti a životu poustennickém i o jeho rozdílu, aneb co o něm
smýšlíno, jaké jemu obcování býti by mělo, a kterých lidí starého a nového
zákona, i pohanských mudrců příkladův následovati aneb jich vystříhati se
sluší, čti o tom spis <i>Franc. Petrarchae lib. 2. de vita solitaria.</i></p>

<p class=MsoNormal>Ale za našich časův takového tam není žádného. Nebo místo
poustenníkův přebývají v těch jeskyních a skrýších Arabové, kromě kde ještě
který klášter v celosti zůstává, jako při hoře Sinai svaté panny Kateřiny, a na
poušti Thebaitské za Červeným mořem proti <i>Thor</i> svatého <i>Macaria</i>
klášterové, kdež posavad <i>caloierové</i> bydlejí; a o té poušti i s klášterem
svatého <i>Macaria</i> mnoho se v knihách <i>de vitis Patrum</i> píše, kdež
žádostivý čtenář bude sobě moci přečísti.</p>

<p class=MsoNormal>Zatím také mnoho nám <i>caloierové</i> kláštera svaté panny
Kateřiny vypravovali a jistili, že by v tom okolku hory Sinai nějaký nevídaný
klášter byl, ale že náhodou naň připadají a začasté Arabové (z nichž že tu
mnoho povědomých toho, a to domácích nahotově jest) do něho přicházejí, tam s
mnichy jídají a mnoho jich tam pospolu vídají. A co ho naschvále <i>caloierové</i>
i Arabové k tomu najatí pilně hledali, však že nikdy ho naleznouti nemohli; než
dávají zprávu, že zvonění a zvuk několika zvonů po horách se rozléhající
slýchají. Mimo to že časem z prostředku svého jednoho aneb dva v okamžení
ztracují, a však to jistívají někteří Arabové, že když do toho kláštera se dostávají,
tam je poznávají mezi jinými i s nimi mluvívají; odkudž jináč souditi se
nemůže, než že z jednoho kláštera do druhého přenášeni bývají. A mnoho jiných
obzvláštností o tom klášteru rozprávějí, kteréž já tuto příčinou krátkosti
vypouštím.</p>

<p class=MsoNormal>Také se podnes na těch pouštích arabských mana, pokrm
nejjemnější nachází, a když jsem byl v klášteře svaté panny Kateřiny, přinesli
ji nám Arabové, kterouž jsme také jedli, i na cestě místem jsme ji nacházeli.
(Té maně podobná pršela při městě Jerichu, kdyžto Židé velikonoc drželi; léta
od počátku světa 2453, 16. dne měsíce Máje.)</p>

<p class=MsoNormal>Jaká by to věc byla, píše se v písmích svatých Exod. 16.
17., že byl pokrm, jenž z nejjemnější páry, horkem slunečným z země do povětří
vytažené a tam horkem jako přepuštěné co nejlépeji se temperoval aneb
připravoval, a nočním chladnem se stydna dolů na zem na kamení a na stromoví co
rosa padal, a od lidu sbírán i požíván byl. Jest věc nábělelá v zrnkách co
koriander, a chuti sladké co med, odkudž <i>mel roscidum neb aereum,</i> totiž
med z rosy neb rosový a z povětří nazván jest.</p>

<p class=MsoNormal>Pokrm ten, kterýž jsme my jedli, byl velmi chutný a sladký.
A však jakož těchto posledních časův všecky věci proměnu svou berouce, prvnější
podstaty své pozbývají, tak i mana ta se pozměnila; než smýšlím, že za onoho zlatého
věku zvláštním božím zázrakem jsouci, také lepší a chutnější býti mohla.
Galereus píše, že za jeho času mnoho jí na hoře Libánu se nacházelo, a podnes
svědčí to <i>Juan Huarte lib. Examen de ingenios parallas scientias cap. 12.
etc.</i>, že se jinde i v Hišpanii zhusta nachází, a vypisuje mnoho o její
účincích, jako i <i>Mesue lib. 2. kap. 16.</i></p>

<p class=MsoNormal>Nacházejí se v těch Arabiích jednorožcové, o nichž píší <i>Breidenbach</i>
a Hons Werli von Zimber v svých putováních, že je po horách viděli běhati,
dokládajíce, že tak velicí byli co velbloudové; píše o nich Plinius lib. 8. c.
21. Albertus, Arlunnus a jiní, že jsou velice náchylní k pannám; a protož že
často je myslivci takovým spůsobem chytají: přistrojí krásného mládence do
panenských šatův a vonnými věcmi tělo jeho namaží, a v noci jej na místo, kdež
obyčejně bývají, postaví, a sami zalezou naň pozor majíce. Jednorožec když
zdaleka učije vůni libou a šaty ženské zahlídne, upřímo k mládenci jde, a jemu
hlavu svou na nohy položí a tou vůní se sytí, až i usne; v tom když on tak spí,
mívají onino návěští sobě dané od mládence, a přiskočíce sváží ho a roh jeho mu
upilují, a pustí zase svobodného, anebo beze škody vezmou jej, kde chtí. Praví
o něm, že jest srsti a postavy koňské, noh slonových a hlavy jelení, roh
některý na půldruhého lokte, někdy delší, dvou loket, uprostřed čela vyrostlý
nosí.</p>

<p class=MsoNormal>Jak jest pak koli, však jistá věc jest, že jsou na světě
toho pokolení zvířata, a ta báseň, že by jich nebylo, a před potopou vedeni
byvše do korábu, že by samice jakožto plachá do vody vskočiti a se utopiti
měla, a od té doby toliko ten samotný na světě zůstati a časem svým zahynouti
měl, jest jistě smyšlená. Nebo předně Job v 39. kapitole zmínku o něm činí: „Svolí-liž
jednorožec, aby tobě sloužil? připřáhl-liž by provazem jednorožce k orání atd.“
<i>Lud. Barthema Itiner. c. 17.</i> svědčí to, že při kostele Mahometovém v
městě <i>Meccha</i> viděl dva jednorožce v ohradě postavy jako hříbě
jednoroční, a dokládá, že byli žoldánovi darováni od krále mouřenínského, jináč
Abysinského. <i>Marco Polo lib. 3. c. 12.</i> praví, že jich na východ v
království Basma dosti jest, vypisujíc je jiným spůsobem nežli předešlí, a to
tak, že je připodobňuje srstí k bůvolu, nohami k slonu, a hned dokládá, že
žádnou měrou koni podobni nejsou, ani se skrze osobu v panenské postavě chytají;
nýbrž že jest zvíře pokojné a rohem svým žádnému neubližuje, ale místo toho,
když se rozpálí, že koleny strká, a koho porazí, toho teprva jazykem pere velmi
tuze. Také v 2. knize kap. 43. píše, že v království <i>Mien, item lib. 3. c.
28.</i> že v království <i>Guzzerat</i> též se nalézají, jakž toho hojná
svědectví máme, poněvadž mocnářové křesťanští, jako J. M. C., potom král
hišpanský, francký, englický, polský, Benátčané i jiná knížata, celistvé,
veliké a právě přirozené jich rohy po páru i více mají. Že pak na mále se jich
dostává, není div pro veliké pustiny a nepřístupné hory, v nichž se oni
zdržují, kamž nelze neb pro horka, neb pro nedostatek potrav a jiná
nebezpečenství docházeti. Ač někteří smýšlejí, žeby místo jednorožců divocí
oslové, onagri řečení (kteříž se tam také nacházejí), býti měli, a to pro roh,
kterýž na čele vyrostlý mají; ale mýlí se, neb ten roh daleko menší nežli
jednorožcův, a toliko jedné pídi zdýli jest, a velmi tlustý, a srstí i
velikostí od sebe rozdílní jsou; jakž <i>Victorius lib. 38. Var. lect. c. 1.</i>
obšírněji o něm píší.</p>

<p class=MsoNormal>Arabia šťastná jest nazvaná od dobré a úrodné své země; nebo
v ní mnohá, pěkná, možná a dobře vystavená města jsou, k tomu mnohé řeky a
hojnost vod pramenitých, jimiž se zavlažuje a úrodnou činí, tak že v ní od
všelijakého obilí, ovocí, kteréž dvakrát do roka roste i vyzrává, ano i žeň
také dvakrát bývá; item, hovad, též zvířat rozličných; mimo to převelmi vonných
věcí, jako myrry, kadidla, drahého kamení nad jiná všeliká království hojnost
jest. Píše <i>Diod. Sic. lib. 2. c. 12.</i>, že i ta sama země vonnou páru z
sebe vydává, a často že se taková hlína a země tu nachází, která nad míru libě
voní, ano k stavení potřebována bývá. Dříví vonné a drahé místo jiného prostého
pálí, kteréž by u nás u veliké vzácnosti bylo. Odtud pochází nejlepší ryzí
zlato, kteréž samorostlé a vyčištěné nacházejí v kouskách jako žaludy, místy
jako kaštany, tak že se z něho hned potřeby všelijaké dělati mohou. <i>Diod.
lib. 2. c. 13. lib. 3. c. 3. Sabell. lib. 3. Ene. 1.</i></p>

<p class=MsoNormal>Země ta dělí se na kraje zvláštní, a vedlé knížetství jistým
rodům a pánům i jich poddaným, náleží. Nebo na větším díle má své pány, a císař
turecký nejmenší díl jí drží a s těmi příměří zachovává, též některým, aby
proti němu nebyli, poplatek dává.</p>

<p class=MsoNormal>Měst v té zemi jest mnoho, dosti nákladně od kamene
vystavených, zdmi, věžemi opatřených a pro kupecké obchody velmi vznešených. <i>Alexand.
ab Alex. gen. die. lib. 5. c. 24.</i> píše, že před lety, místy v některých
místech, v přednosti postavení lidé střechy své na domích pozlacovati,
slonovými kostmi vykládati a drahým kamením okrašlovati dávali; čehož na ten
čas nic již tam není, nebo vědí sic kam jinam a nač zlato v obchodích obraceti,
zvláště těch časů, když se k nim Portugalští dostali a s nimi tarmarčí a kupčí.</p>

<p class=MsoNormal>Nejpřednější i nejbohatší město jest <i>Aden</i> a má dva
přístavy pro lodí; Turek je v své moci a dobře vojáky osazené má. Po něm jest <i>Zibith,
Tartaque, Taqui, Lasa, Nazua, Bayla, Manta, Calhat, Zaqui</i> a jiná mnohá, o
nichž více vypisují <i>delle zelati. univers. de Giov. Botero, lib. 2. Summ. di
tutti li regni etc. Orientali etc.</i> Sába město arabské nade všecka města
toho království té Arabie slastné se vychvaluje, jakož <i>Diodorus lib. 3. c.
3. Plin. lib. 6. c. 28.</i> píší, že za jich časův nádoby domovní všelijaké,
ložní sloupy, stolečky, jež <i>tripodas</i> od tří noh tak byli nazývali, římsy
nad okny, dveřmi a jiné potřeby domovní od zlata a stříbra, drahým kamením
vysazované a obkládané mívali. To pak město, chtějí tomu, že tak velice hojné
bylo od rozličných vonných věcí, totiž skořice, balsamu, myrry, kadidla,
vonných palm, až se daleko po moři přes několik mil ta libá vůně větrem
zanášela a tudy plavícím příjemná byla <i>(Diod. lib. 3. c. 3.);</i> než zase
že někdy také těm obyvatelům tak škodlivá bývala, až od její prudkosti
omdlívávali, a kdyby pryskyřicí aneb kozlovou bradou nebyli podkuřováni, že by
mnozí od té silné vůně umříti musili. <i>Strabo lib. 16. Diod. lib. 3. c. 3.</i>
Což jest-li že tak jest, tehdyť jest podobné i to, což se o jednom sedláku
rozpráví, že když mimo jednu apatéku šel a z ní vůně ho zarazila, on omdlel a k
sobě zas nepřišel po žádném vonných věcí užívání, až mu kdos trusem hnoje pod
nosem natřel, od toho že zas okřál.</p>

<p class=MsoNormal>Proti tomu však nachází se <i>Don Fran. Alvarez, Viag. della
Atiopia cap. 37.,</i> kterýž projev ty země všecky, a jich dobře povědom jsa,
ten proti obecnému smyslu světopisců píše, že město Sába nebylo a není v
Arabii, nýbrž že bylo v zemi Mouřenínské, a že podnes zůstává i slove týmž
jmenem. Ten pak spisovatel béře svůj základ z jedné knihy, kterouž (prý) v
království <i>Chaxumo</i> v městě <i>Sabaim,</i> podnes tak řečeném, v jednom
kostele křesťanův abyssinských týmž jazykem psanou viděl, a v té že se dokládá
při začátku, že ta kniha nejprvé židovskou řečí sepsána, a potom teprva zase do
jejich řeči přeložena byla. Začátek té knihy že vypravuje, kterak královna
jmenem <i>Maqueda,</i> slyševši o moudrosti, slávě a stavení Šalomouna krále
Judského, s velikým množstvím velbloudův, zlato a jiné drahé věci nesoucími, do
Judstva se vypravila, a mnohem víc všeho o Šalomounovi pravdivého shledala,
nežli jest v svých zemích z pověsti slyšela. Ta že by toho času, když v
Jerusalémě byla, s králem Šalomounem manželsky obcovati a počavši s ním plod,
potom po navrácení se domů časem svým syna, jmenem Meilecha, zploditi měla, a
toho že potom k otci, aby spolu mezi jeho jinými syny vychován a v dobrém
zveden byl, odeslala; jehož, když již svá léta měl a nad jiné sobě královsky a
skvostně vésti chtěl, že král Šalomoun zase mateři jeho s komonstvem královským
vypravil. Ten že po smrti mateře své kraloval, a potomci jeho, kteříž nyní
králové Abyssinští aneb Mouřenínští slovou, až do těchto časův že by zůstávali,
a v té knize od mnoha set let životové jejich vypsáni jsou; ano i titul králův
Abyssinských to zřejmě ukazuje, když se píší a titulují podnes z pokolení
Judova rodu Davidova a syny Šalomouna, z semene Jakoba atd., jakž toho více
doleji doloženo bude. Také podnes při dvoře krále Abyssinského že se nalézají
rodové a pokolení židovská z těch, kteříž tehdejšího věku od Šalomouna za
přední rady a jiné dvorské důstojníky synu jeho přidáni a do jeho země
propuštěni byli, a těch potomkové že v těch úřadech posloupně zůstávají i u
veliké vážnosti je mají; jakž to týž <i>Alvarez cap. 138. ibid.</i> píšíc
vypravuje. Těchto (prý) let město Sabaim s příslušející zemí k správě jednomu z
krevních přátel krále Abyssinského, kterýž slove král <i>Tigremahon,</i>
postoupeno jest. <i>Idem cap. 41.</i></p>

<p class=MsoNormal>Navrátím se k Arabům. Národ ten arabský nejprvé pošel z
Izmaele, z děvky Agar od Abrahama zplozeného (v 2. knihách Mojžíšových v 16.
kapitole. <i>Josephus lib. 1. c. 21.),</i> a slouli před lety Agareni; však k
tomu se znáti nechtěli, nýbrž Saraceny, jakoby z Sáry pravé manželky Abrahamové
pošli, sami se nazívali. Byl národ všech časův divoký a bojovný, jakž o
Izmaelovi sám bůh to prorokoval; a nemnoho cizím králům neb národům poddanosti
dokázali, sotva za času Trajána císaře Římského pod mocí římskou a poplatníci
jejich byli. <i>Eutropius brev. lib. 8. Cassiodo rus.</i> Ač před tím přemoženi
byli od Oktaviána císaře, však platu a daní dávati nechtěli. <i>Sext. Rufus.</i>
Nejvíce s jízdou zacházeli a udatní rekové na koních byli (z jakýchž také i <i>Marcus
Julius Philippus</i> císařem Římským učiněn jest. <i>Pompon. Latus in vita
ejus);</i> nebo mají velmi rychlé koně a trvánlivé, a k tomu zvyklé jednomu
toliko obroku za den, tak že na nich, jsouce sami trpěliví a těla tvrdého,
mnoho zharcovati mohou.</p>

<p class=MsoNormal>V Arabii pusté a skalnaté napořád, v šťastné na větším díle
v šírém poli pod stany aneb v horách a jeskyních bydlejí, a obyčejně dělí se
jmeny, totiž že ti, ješto v městech jsou, Mouřenínové, a kteříž krom měst,
Arabové slovou. Ti pak Arabové tuláci nebydlejí na jednom místě, ale tak dlouho
se na jednom zdržují, dokavadž jim jejich pastvy a vody dobytkům stačí a všeho
tu nevypasou; potom hned dále táhnou s ženami, čeledí, s dobytky a se vším, co
mají, a tak z rok do roka po tlupách sem i tam se trmácejí, a zvláště blízko
silnic, jako k té straně <i>Eufrates</i> řeky, kudyž z Alepu, z Damašku, z
Turek, aneb do Bagdetu, Balsary, Persie a Indie kupci jezdívají; a z druhé
strany při moři Červeném, kudy <i>caravany</i> k Mahometovému hrobu do Mediny a
do <i>Mecchy</i> a jinam táhnouti musejí. Tu všecko ustavení jejich jest, aby
zjezdili co káně všecku zemi, hledajíce koho by, s čím napadli, aby ho
obloupili. Nebo sic potrav, ani chleba pečeného, ani jiných věcí od jídla
nemívají, leč co vyderou kupcům; než mlékem a masem živi jsou, a mnohý dokud
živ chleba ani jiné jaké věci od pokrmů nám obyčejných nezakusí. Bohatství
jejich jest míti množství koňův, velbloudův a jiných hovad; též od zbraní, jako
oštipcův, šavlí neb bodáků, terčí a lučišť: takové věci jeden po druhém dědí a
v dědictví je prodávají aneb postupují, rovně jako u nás se děje s pozemky a
jinými zdědilými věcmi. Protož žádnému sousedu víry nedrží, nýbrž kde mohou,
země a města blízká i daleká zjevně i zrádně v tlupách často i na tisíce
přepadají, a co uchvátnou, tím se do vystačení živí, a sumou s koho jen mohou
býti, žádného nešetří a nelitují.</p>

<p class=MsoNormal>Oděv jejich obyčejný rovně takový jest, jakýž u nás Cikánův;
hlavu oholenou jako jiní Turci nosí, sukně bez rukávů, dlouhé do kolen bez
otevření, kromě kudy hlavy prostrkují, a ty žíněné jsou aneb soukené; pod
sukněmi nosí košili, u ní široké otevřené rukávy, jichž nezavazují, ale čím
širší rukávy nesou, tím za nákladnější je mají; na to jsou opásáni ledajakýms
širokým koženým pasem aneb rouchou, na níž bodák neb šavle zavěšena jest.</p>

<p class=MsoNormal>Obecní pak chasa jen v samé košili chodí a místem nazí,
toliko ňákým hadrem s předu obestřeni bývají. Ženy jejich nosí gatě uherské z
plátna bílého neb modrého, dlouhé až do kutkův, a majíce někam jíti, tedy jdou
s tváří plátnem přikrytou, toliko díry v něm prodělávají, aby skrze ně hleděti
mohly; a když se nejpěkněji ušperkovati chtějí, tehdy páteřů korálových,
akštejnových a sklenných, a co k tomu podobného míti mohou, toho na tkanici
naváží a pověsí sobě přes tváře po stranách vedlé uší, pídi zdýli, a to když se
jim okolo tváři a očí čistě klátí a chřestá, tomu ony jsou velmi rády; a které
s to býti mohou, ty sobě prsténků s drahým kamením najednají a na prsty
nastrkají. Místo střevíc přednější mezi nimi obyčejně chlupatou kozí kůži okolo
noh obvázanou nosívají, a jiné chudší bosy běhají. Anobrž také mezi nimi téměř
napořád obojky mosazné aneb stříbrné, s jaké mohou které, býti, na nohách nad
kotníky mívají.</p>

<p class=MsoNormal>Vrchnosti mají rozličné; nebo někteří mají své jisté krále
po rodech, jako ti, kteříž okolo <i>Eufrates</i> řeky bydlejí. Těch král jest
mocný a možný, Turka se v ničemž nebojící, anobrž on sám ustavičně téměř proti
Turku válčí, tak že Turek, chce-li aby kupce jeho svobodně přes pouště pusté
Arabie propouštěl a zboží nepřejímal, dává jemu každoročně platu do 60.000
dukátův. Ten jako jiní Arabové v poli přebývá pod stany a mnoho tisíc Arabův
při sobě chová, však každý se živí jak může. Na větším díle bydlí u řeky a
průchodův, kdežto veliká cla od kupectví béře a své poklady do některých
pevností, jako <i>Jabar, Saphet</i> a jiných shromažďuje. Královské nádhery a
dvoru žádného nevede, nežli prosté šaty hedbávné jedny neb dvoje mívá a ňáký
obojek zlatý na hrdle; v jiných věcech téměř svým možným Arabům jest podoben.</p>

<p class=MsoNormal>Jiní potom nejsou žádnému jistému poddáni, nežli koho sobě
za capa a vůdce z rodu starožitného zvolí, toho sobě vysoce váží; nebo když on
někdy komu místo průvodu šavle zapůjčí aneb něco z svých zbraní, tedy jich sobě
tak váží, jakoby on tu sám přítomen byl, a nic proti jeho poručení nečiní.</p>

<p class=MsoNormal>Jiní jsou dokonce bez vůdce a hlavy, a ti netoliko v Arabské
zemi, ale i v jiných tureckého císaře okolních zemích, jako v Syrské, Židovské,
Egyptské atd. zemi, kde se jim nahodí, aneb dokud jich nevyženou, všudy se
potulují a prolezou, a na kohoť něco majícího přijdou, všeť mu poberou, buď on
Turek neb kdokoli, ani tomu neodpustí; a chtěl-li by některý baše proti nim co
předse vzíti, neví který zástup viniti, proto že jich mnoho zástupův po různu
jest, a který co zlého učiní, ten jinam odtáhne; anebo by se mstili, tak žeby
napořád třebas všecky země turecké, z těch stran všudy beze všech pevností jako
otevřené, plenili a hubili.</p>

<p class=MsoNormal>Ty i druhé všecky Araby ač jest se nejednou pokoušel císař
Turecký pod svou moc přivesti, nikdy však toho dovesti nemohl; nebo tím samým
jej umdleli, že do hor a pustin před ním odtáhli, kamž jeho lid za nimi pro
hlad, žízeň, horko atd, nemohl dostačiti, a mezi tím onde i onde skrze vpády
mnoho jemu lidu pobili, tak že musí na ten čas jim jejich svobody nechati a s
nimi v dobrém srozumění býti. A ten jejich rozdíl od jinud nepochází, nežli z
veliké nesvornosti, kteráž mezi nimi jest, a vedlé toho, proto že hrubě daleko
v cizích zemích roztrženě bydlejí. Nebo před některýma sty lety, dokud svého
vrchního vůdce a krále měli, drželi se více pospolu a mnohé války vedli, i
mnoho národův sobě podmanili, jako celou <i>Numidii, Barbarii,</i> a mnoho
jiných království v Africe, až odtud i do Hišpanie se dostali, a několik set
let královstí Granata v držení byli; ale ničehož nezdrželi, nebo všecky
pevnosti těch zemí jim odňaté jsou, ale z hor a z krajův vytištěni nejsou, nebo
nejvíce v nich se po tlupách toulají, nejinák než jako v své vlasti Arabii, a
ze mzdy králům těch zemí slouží, anebo někteří dokonce v poddanost uvedeni
jsou. O čemž mnoho píše <i>Giov. Lioni Afr. 1. parte dell’Africa.</i></p>

<p class=MsoNormal>Těchto let že žádných válek v těch zemích za dlouhý čas
nebylo, tím jest to, že nic pořádného začíti neumějí, leč kde koho množstvím
přemohou, a po tatarsku utíkáním a zase se navrácením škodí; a na krádež jsou
tak doskoční i opovážliví, žeby pro kus chleba do ohně skočili, a tak chytře a
bystře s ní zacházeti umějí, žeby, jakž se říká, pod slepicí vejce, an by
neučila, ukradli.</p>

<p class=MsoNormal>Za starodávna, zvláště za Římských a křesťanských císařův,
byli milovníci umění mudrckého, Aristotele, Platona a jiných sobě vážili, a
podnes nejpřednější umění lékařského spisovatelé z jejich národu pošlí, zvláště
tejných umění, jako cabalistských, thalmutických a hvězdářských, před rukama
jsou. O nichž <i>Pic. Mirandula lib. 1. vanit. gent. etc. lib. 8. c. 6. in
astrolog., item Artis Cabal. Joh. Pistorii etc.</i> Jakož potom ti a takoví,
když Mahomet mezi nimi povstal, mnohých básní a bludův příčinou byli, a mnozí z
nich svým mudrováním tak mudrovali, až na větším díle Epikureové učinění jsou a
po mahometsku se obřezují, ač před Mahometem za času apoštolův příkladně Židův
obřízky užívali. <i>D. Clemens lib. 8. ad Jacob. Frat. Domini.</i> A však v
rymování se cvičí a v rytmích své činy na myslivosti, v bitvách provozované a
milovánky vypisovati se snažují, jakž o tom <i>Leoni Africano sub. all.</i>
vypravuje.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165228">Kapitola 15.</a></h1>

<p class=MsoNormal align=center style='text-align:center'><b>O Červeném aneb
Rudém moři.</b></p>

<p class=MsoNormal>&nbsp;</p>

<p class=MsoNormal>Červené aneb Rudé moře latině slove rozličnými jmeny, z
jiných a jiných příčin, jako <i>Erythraeuml</i> od jmena krále <i>Erythraea</i>
tak nazvané <i>(Curt. lib. 7. Plin. lib. 6. c. 22 );</i> jinak v písmích
svatých moře Třtinovaté, <i>mare Carectosum,</i> židovsky <i>Jamsuph;</i>
Červené od hor červených a barvy železné, kteréž červený mramor vydávají (Hugo
de Lintschot 2. parte c. 4. Ind. Orient.), aneb od země a písku červeného na
dně, kteréhož však v těch místech u Sues jsem neviděl; nebo voda nikoli červená
není, jakž se někteří domnívají, ale čistá a sklené barvy; ještě jmenuje se
Sinus <i>Arabicus,</i> moře Arabské, proto že při Arabii leží a jako do země
Arabské se táhne.</p>

<p class=MsoNormal>Velikost jeho vztahuje se na dýl, a to jakž <i>Lopez lib. 2.
c. 10. desur. Reg. Congo. na 1200</i> vlaských, učiní českých 240 mil; šířka
pak místy na pět, patnáct a nejvíce dvacet mil se táhne. Počíná se nedaleko
města Aden, totiž tu, kdež nejuzší vrchy z obou stran země Arabské a Afriky má,
jako nějaké dvě bašty a brány, a slovou ti vrchové vlastními jmeny z té strany
Arabie <i>Capo de Gvadafu,</i> jináč <i>Capo d’Ara;</i> z druhé strany Afriky <i>Capo</i>
Rosbet. Od <i>Capo de Gvadafu</i> táhne se Arabská země až právě k Sues, z
jedné polovice; z druhé strany od <i>Capo Rosbet</i> jest země Abyssinská, po
ní Troglodytská a Egyptská až k Sues, kteréž na druhém konci proti těm horám a
jako vratům leží.</p>

<p class=MsoNormal>Obsahuje v sobě, mimo mnohé jiné malé, tři hlavní ostrovy,
na nichž lidé bydlejí: <i>Camaran, Delaque a Svaquem.</i> K tomu prvnímu
ostrovu může se od počátku s všelijakými nákladem obtíženými lodími jeti
bezpečně, ale odtud dále až k <i>Sues</i> nelze jinudy než prostředkem, kdežto,
jakoby údolí neb příkop byl, nejhlouběji jde voda, však divně se točí; a velmi
nebezpečně tu s malými a nehlubokými lodími jeti se musí, a to pro skalí a
mělkost velikou; jinudy není možné projeti, nýbrž ani skrze ten příkop aneb
prostředek, leč ve dne, není bezpečno jeti. Nebo v noci vrcholky skal a
točenice viděti se nemohou, an dosti ve dne činiti mají, aby jich pilně
šetřili.</p>

<p class=MsoNormal>Jest moře na ryby nehojné, tak že dost málo jich v něm
chytají, a to z těch příčin, že nemá okolo sebe nikdež žádné řeky, která by do
něho padala a s sebou ryby drobné vnášela; druhé že vůkol něho ani v něm žádné
trávy dobré rybám k pastvě neroste, než toliko místem rákosí, kteréž k žádnému
pohodlí a úžitku nejsou. A však jest vzácné pro korály, kteréž v něm rostou, a
pro plavbu.</p>

<p class=MsoNormal>Korály v něm dobývají pěkné červené, bílé i strakaté, a
místem co ruka tlusté, však vnitř duté, nerovné, zpukané a děravé; co se
menších cinků a rohův neb proutkův dotýče, ty jsou celistvé, hladké a mocné ke
všem potřebám. Protož těch velikých pařézkův nepotřebují nežli na okrašlování
oken, dveří, truhel a jiných potřeb, netoliko při mešitích, špitálích, ale i
při dvořích neb tvrzích.</p>

<p class=MsoNormal>Plavby se užívá pro mnohá kupectví, kteráž z Indií
východních od mnoha set mil po tom moři až do Sues se dodávaly; však jak jsem
výš dotekl, že od jistých míst na větším díle na malých lodkách do <i>Sues</i>
se vozily a vozí, a ty nejvíce z palmového dříví a listí spletené, provazy
lýčen ými svázané a hřebíky dřevěnými sbíjené jsou. Odkudž někteří spisovatelé
tak smý šleli a psali, jakoby tam lidé proto žádných želez na lodech svých
neužívali, že (prý ) magnetových skalí v tom moři mnoho jest, kteréžby pro
nejmenší kus železa lodí k sobě táhly a na kusy roztříštily. Ale v tom jsou se
velmi omýlili; nebo tu se žádného magnetu nenachází, ač barvou hrubě všecky
okolní skály magnetu nápodobné; jsou a blyští se, jakoby je olejem namazal:
raději sama pouhá chudoba a nedostatek dříví i železa k tomu je vede, že tak
malé, z proutí a listí palmových spletené a svázané lodí, a ne z fošen tak jako
jinde mají. K tomu není magnet takové moci, aby mohl pro kus železa lodí s
nákladem přes moc větru a lidskou vesly pomoc k sobě přitahovati. Ale že se
nikam ven z toho moře nepouštějí, proto že toliko k přístavům těm dojíždějí, do
kterýchž veliké lodí mohou, a z nich kupectví berou; a přes to že jest to moře
tiché pro svou úzkost a mělčinu, i nebezpečné pro skalí, nepotřebují jiných
větších a nákladnějších lodí. Naposledy poráží se ten omyl skutkem, poněvadž
císař Turecký do třidcíti galejí v <i>Sues</i> ustavičně má, a ty od železa
dobře opatřeny jsou, těmi však bez překážky magnetu, ač pro skalí velmi
nebezpečně, vždy od jednoho konce k druhému každoročně projíždějí a se plaví.</p>

<p class=MsoNormal>O tom moři v písmích svatých činí se zmínka pro obzvláštní
div a skutek boží, totiž převedení lidu Izraelského prostředkem toho moře, kdež
se vody rozstoupily a byly jako zdi, po pravé i po levé straně, tak že lid
suchou nohou na druhou stranu nad městem Sues (o čemž jsem nahoře zmínku
učinil) přešel. Což vida král Farao a lid jeho vojenský, kteříž Izraele honili,
když se také do něho pustili a projeti myslili, byli od vod zatopeni a do
prostřed moře vraženi, tak že nezůstal z nich ani jeden, jakž se to obšírněji
vypisuje v druhých knihách Mojžíšových v kapitole 14. a 15.</p>

<p class=MsoNormal>Připomíná to též jeden starožitný dějepisec, <i>Berosus in
Ascatade,</i> toho smyslu slovy: „Léta osmého <i>Ascatadis,</i> král Egyptský <i>Cancres</i>
řečený, byv kouzly židovskými přemožen, zahynul v moři Rudém.“ Tuto čtenář
pobožný nemusí se na tom zastavovati, že dokládá „kouzly Židův“, kdyžto nám
jest z písem svatých povědomo, že mocí boží to se stalo, nebo ten jistý píše o
tom jako neznaboh a pohan, neměv o tom skutku božím od jiných nežli od pohanův
zprávu; a však proto jsem jej tu přiložil, aby vědomé bylo, že i pohanští
spisovatelé strany zahynutí Faraona s písmy svatými se srovnávají, a ta věc že
všemu světu tehdáž známa býti musila.</p>

<p class=MsoNormal>Měst, při nichž by přístavy byly, málo jest, pro
nepřístupnost k břehům, a však nejpřednější pokládají se z té strany Arabie: <i>Sues,
Thor, Zibith, Zidem, Adem,</i> z druhé strany <i>Svaquem, Erioco,</i> kteréžto
všecky Turecký císař drží, kromě <i>Zidem,</i> neb přináleží k městu <i>Meccha,</i>
kteréž od něho dne cesty vzdáli leží a svého vlastního pána má; a druhé, <i>Erioco,</i>
to jest krále Abyssinského vlastní.</p>

<p class=MsoNormal>Bylo Rudé moře po všecka léta, jakž se v pamětech snáší,
slovoutné pro obchody a dodávání po něm z Indií východních všelijakých drahých
věcí a kupectví do Evropy, Afriky a na větším díle do Asie; nebo nebylo žádné
jiné cesty před lety obyčejnější, jako skrze Egypt od Alexandrie po Nilu
nahoru, až kudy se po zemi k moři Červenému vozilo, a zase od moře dolů po Nilu
do Alexandrie, odkudž potomně na všecky strany světa docházeli. Nebo nacházejí
se předešlých císařův Římských mnohá v právích císařských <i>in Codice et
Novellis constitutionibus,</i> o důchodech, clech atd. země Egyptské vyměření a
poručení; obzvláštně pak císaře <i>Marca a Commoda,</i> z kterých by se věcí, a
co ungeltu neb cla při moři Červeném platiti mělo, nařízení jest. Odkudž se
poznati může, jaké jsou se znamenité věci na onen čas z Indií do Egypta
dodávaly, jmenovitě: skořice, pepř dlouhý, pepř bílý, hřebiček, špikanard, <i>cassie,
costus, xylocassie, myrra, kadidlo, cassia fistula, thymiama,</i> kadidlo
skládané, zázvor, <i>ammoniacum, amamum, galgan, galbanum, lazúr,</i> dřínová
houba, gummi, rajská zrna, skořicové dřevo, <i>carpesium,</i> teničké kmenty všelijakých
barev, slonové kosti, ebenové dřevo, všelijaké drahé kamení, jako perly,
diamanty, smaragdy, safíry, rubíny atd., hedbáví, šarlat a zvířata divná.</p>

<p class=MsoNormal>Těchto pak časův přes ty všecky vyčítané věci známé jsou i
nám tyto věci z Indií pocházející, totiž: porcelány, muškátový květ, kůlky, <i>indigo</i>
barva drahá, <i>myrabolanum, tamarimium, camphora, opium, amfion, bangue,
ambra, rhabarbarum, manna, tamarindi, jaqua, turbith, cubeby, duriacon, iambos,
mangas, ananas, samaca, bettele, arecca, sanguis draconis, vannanas</i> jiných
podobných ovocí, letkvaří, <i>aromatum etc.,</i> jež by dlouho bylo vyčítati,
zvláště od pomorančí, citronů atd. v Evropě se nacházejících, jichž tam všech
hojnost mají; tolikéž nám neznámých zvířat rozličných pokolení mnoho se z těch
zemí vozí, o čemž <i>Hugo de Lintschot</i> v čtvrtém dílu o východní Indii
obšírně vypisuje.</p>

<p class=MsoNormal>Z kteréhožto tak rozličných věcí poznamenání rozuměti se
může, jak obyčejná i užitečná plavba po moři Rudém bývala. Nebo svědčí to mezi
jinými spisovateli <i>Cicero</i> v jedné své řeči, že za jeho časů král <i>Ptolomaeus
Auleta,</i> otec královny Cleopatry poslední, měl z Egypta samého důchodu a
platu ročního 12500 talentů neb hřiven, v naší sumě počítajíc, půl osma milionů
zlata, ješto tehdejších časův nedobře bylo spravováno. Potom přišlo to království
v moc Římanům, ti jsou ovšem lepší užitky z něho brali, jakž mnohá a častá v
pravích o tom nařízení před rukama jsou. Posledních pak těchto časův, když z
Římské moci žoldánům Egypt se dostal, ze všeho nemírné, nýbrž dvojnásobné daně
a cla dávati musili, a kde za starodávna na tom moři sotva patnácte neb dvaceti
lodí pospolu bývalo, nyní velké armády semo tam se vídají.</p>

<p class=MsoNormal>Protož každý souditi může, jak veliká suma peněz žoldánům, a
těchto nynějších let Turku se scházela a posavad schází. A kdyby překážky od
portugalcův nebylo, kteříž před některýma léty do Indií z Hišpanie začali jinou
dalekou, neobyčejnou a velmi nebezpečnou cestou po moři <i>Oceanu</i> svými
lodími dojížděti, a odtud sami sobě i pro jiná křesťanská království všecka
těch zemi bohatství a kupectví nakládati, ano také mimo to ani Turkům kupčiti v
Indiích téměř v ničemž nedopouštějí, sami mnohá království tam opanovavše, a
přes to všecko i po moři Červeném začasté vyjíždějíce i města plení a Turky
všelijak sužují, o čemž v následující kapitole obšírněji toho doložím; takových
řku překážek kdyby nebylo, nebylo by na důchod v světě bohatšího a jistějšího
království, jako toto Egyptské.</p>

<p class=MsoNormal>Někteří staří Egyptští králové, znajíce takové toho moře
příležitosti, chtěli moře Rudé s mořem Prostředzemním, a jiní s Nilem řekou
spojiti, tak aby se z jednoho do druhého plaviti a tím volněji všelijaké věci
do Egypta dodávati mohly. Herodotus lib. 2. píše, že král Sesostris začal od
moře Rudého příkop k Nilu dělati, a ten čtyř dní cesty dýl v sobě obsahoval, a
čelem byl, co by dvě lodí největší se minouti mohly; a však po ztracení při tom
kopání a díle do 120.000 lidu, a jsa věštím duchem, aby toho zanechal,
napomenut, od předsevzetí svého přestal a toho příkopu nedokonal. Darius král
Perský tutouž věc před sebe vzal, a dělal příkop široký 70 loket, a hluboký co
mohla lodí nesoucí deset tisíc liber ztíži stačiti, ale nic nedovedl. Až po něm
král <i>Ptolomaeus</i> udělal strouhu sto střevíců šíří, třidceti hlubokou a
dlouhou 37 mil vlaských, do kteréž vody z moře napustil, a potud plaviti se
mohlo; však když dokonati chtěl, porozuměl, že moře Rudé bylo o tři lokty vyšší
nežli země Egyptská a Nilus, kteréžto kdyby se bylo mělo pustiti, bylo by
netoliko řeku Nilu svou slaností nakazilo (nebo Nilus všemu Egyptu vláhu, úrodu
i nápoj dává), alebrž všecken Egypt potopilo, a protož musil toho tolikéž tak
nechati; jakž o tom <i>Plinius, Strabo, Basilius in 4. hom. Sex. dierum. Aneas
Sylv. in Cosmogr. Batt. Ram. tom. 1. fol. 371.</i> dále vysvědčují. O královně
Kleopatře píše <i>Plutarchus in vita Antonii,</i> že chtějíc oznámeným příčinám
vyhnouti, dala se do kopání jiného příkopu, aby tu úžinu zemskou mezi mořem
Rudým a Prostředzemním na 300 honův v sobě obsahující otevřela, žeby moře jedno
jako druhé slané jsouc, tím bezpečnější průjezd dalo a Egyptu k žádné škodě
nebylo. Ale měla překážku od Arabův, a potom brzo smrt její v to vkročila, tak
že opět nic nebylo dokonáno. Příkopů těch ještě nedaleko od Sues i jinde po
poušti dosti mnoho patrných znamení podnes jest, a to jsem já vše tak býti
očitě spatřil.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165229">Kapitola 16.</a></h1>

<p class=MsoNormal align=center style='text-align:center'><b>Zpráva o Indiích
východních, jaké jsou to země, jak jsou se do nich Portugalští dostali a jak
tam podnes hospodaří.</b></p>

<p class=MsoNormal>&nbsp;</p>

<p class=MsoNormal>India jedním jmenem nazvaná jsou mnohá království a krajiny,
kteráž od západu mezují s zeměmi <i>Parapomissadskou</i>, o níž <i>Plinius lib.
6. c. 20. 23., Arachosií,</i> o níž <i>Strabo lib. 1 1. a Ptolom, lib. 6. c.
20., a Gedrosií,</i> jinak <i>Tarsis</i>, o níž <i>Sabellicus</i> zmínku činí.</p>

<p class=MsoNormal>Od půlnoci začíná se od hory <i>Imao</i>, kteráž jest díl
vrchův <i>Caucasus</i> řečených; od východu stýká se s královstvím <i>China</i>
a od poledne spojuje se s mořem <i>Oceanus</i>, kteréžto (jakž <i>Pomponius</i>
píše) do šedesáte dní a nocí cesty po moři břehy indické smáčí a zalévá.</p>

<p class=MsoNormal> Nejvíce pak dělí se India na dvé: jedna jest z této strany
řeky <i>Ganges</i> ležící, totiž od západu počínajíc až k řece <i>Ganges</i> se
vztahující; druhá za řekou <i>Ganges</i>, totiž z oné strany řeky až k Chině
dosahující, a vůbec všecky země mezi řekou <i>Indus</i> a <i>Ganges</i> ležící
Indie slovou.</p>

<p class=MsoNormal>Ti národové a krajiny byli vždycky všech časův velmi
vznešení, netoliko proto, že všelijakých umění a řemesel, kupectví a zboží
pilni byli, ale také nikdy cizím králům a mocnářům, krom jediného Alexandra
Velikého, kterýž jen toliko skrze zemi jejich s lidem válečným projev a některé
jejich krále přemohv, zase zpátkem odtáhl a jim vlády zanechal, o čemž <i>Quintus
Curtius</i> a <i>Diodorus</i> píší, poddáni nebyli, tak že se neví, aby od
počátku světa který národ býti mohl, ješto by svých svobod a řádův tak
chvalitebně hájil a je zachoval, jako tento indiánský.</p>

<p class=MsoNormal>Národ jest a byl všech časův pohanský, a slavně vystavené
kostely svým modlám, místy naše kostely nákladem, velikostí i lepostí
převyšující, měl a má.</p>

<p class=MsoNormal>Toho národu lidé byli v svém pohanském náboženství
nejvycvičenější mezi všemi národy, a to náboženství své tajívali, jiným ho v žádné
příčině nezjevujíce. Věřili pak v jednoho boha, modl a obrazů v kostelích
netrpěli, přirození všech věcí zpytování možných zpytovati se cvičívali;
snažovávali se také věštím duchem uměti hádati atd., sami však žádného cizího
tomu nevyučovali. Kněží svých od starodávna <i>brachmanes</i> řečených na
tisíce mívali, kteřížto vším náboženstvím vládli a Pythagoritský život vedli;
jakž o nich nemálo píší <i>Pic. Mirand. lib. 1. de van. gent. c. 2. etc. lib.
7. de rer. etc. praenot. c. 9. Philostr. in vita Apoll. Bardessanes Syrus. i
brachmanes</i> byli u veliké vážnosti jmíni; nebo po králích nejpřednější
bývali, úřady vládli a za proroky je měli, kteřížto lidu tomu mnohé ceremonie a
řády vynalezli, a což podivení hodné jest, přes dva tisíce let v své podstatě a
posloupnosti zůstávali, tak že se podnes ještě v Indiích nacházejí a bramanes
slovou; jakž to svědčí <i>Hugo de Lintschot lib. 2. Orient. Ind. c. 36. Odoardo
Barbosa nell. somm. delle Indie</i>, kdežto mnoho o jejich náboženství
vypisují.</p>

<p class=MsoNormal>I toto se tolikéž o nich nachází v historii církevní
Eusebiově a u jiných spisovatelův, že jest apoštol svatý Tomáš v Indiích
evangelium kázal, a mnoho tam na víru křesťanskou obrátiv, návodem těch <i>brachmanů</i>
mučedlnickou smrtí u nich život dokonal (ač sic <i>Dorothaeus Synopsi</i>
svědčí, žeby svatý Bartoloměj v Indiích kázati měl); a podnes v těch zemích
památky o svatém Tomášovi se nalézají, a to mezi křesťany těch krajin, kteříž
do dnešního dne své náboženství tam konají a svobodné po všecky časy je
vyznávali. Ti mají ještě mnohé paměti skutkův a divův od něho za živobytí jeho
činěných, a nadto výše na památku jeho kostely jmenem jeho posvěcené, až i
město svatého Tomáše, jináč <i>Meliapor</i> nazvané mají. V tom podnes jest
kostel, v němžto kaplička dřevěná stojí, udělaná z toho dříví, kteréž za času
svatého Tomáše zázračně k tomu obráceno bylo. Nebo že jest (prý) sv. Tomáš
žádal při králi, aby mu dovolil kapličku vystavěti, v níž by kázati mohl, a
král původem <i>Brachmanů</i> nejprv nechtěl tomu dovoliti; ale že potomně
musil, kdyžto něco dříví velikého v jedné řece se zastavilo, tak že pro ně s
žádnými lodími projížděti nemohli, kteréžto dříví že žádnou lidskou mocí, ani
skrze spřež tří set slonův, jež král dal zapřáhnouti, z té řeky vyvleci se
nemohlo, až je svatému Tomášovi dovolil vytáhnouti: ten že je svým pasem beze
vší nesnáze na sucho vytáhl, a z něho tu kapličku vystavěti měl. <i>Hugo de
Lintschot cap. 15. Orient. hist.</i></p>

<p class=MsoNormal>V té tehdy kapličce jest hrob, a v něm zůstatky neb kosti
svatého Tomáše ukazují, kteréž u veliké vážnosti chovají.</p>

<p class=MsoNormal>Dotčení křesťané indiánští své církevní služby a řády řeckým
sic obyčejem, ale řečí chaldejskou konají, a mají své biskupy, z nichž jeden
nedávno v Římě byl, a potvrzení služeb v náboženství jejich, pro bezpečenství
před Portugalci obdržel; nebo oni od Portugalcův všemi obyčeji a obchody se
dělí, a jim sebe v ničemž předčiti dáti nechtí, a protož pro snadnější rozdíl
křesťany svatého Tomáše se jmenují. <i>Hugo de Lint. S. Giovan de Barros nell‘
historia.</i> Ta země India slove jazykem jejich <i>Indestan</i>, od řeky <i>Indus</i>,
kteroužto oni sobě za velmi svatou pokládají, proto že z ní zdaleka na
poštovních koních vodu jinam sobě nositi dávají a ní těla svá obmývají, upřímě
tak se nadějíce, že takovým jí se mytím své hříchy smývají; anobrž komu jen se
toho může dostati, aby jsa velmi nemocen a obávaje se smrti, mohl se dáti
donesti k té řece a nohy do ní s břehu vstrčiti, a tu tak umra jináč nemyslí,
než že upřímo do nebe se dostane; a kdo nemůže živý k vodě té dostačiti, ten
poručí po smrti své kosti neb tělo na prach spálené do té řeky metati, aby vždy
tím spůsobem spasen byl. <i>S. Giov. de Barros.</i></p>

<p class=MsoNormal>Obsahuje pak v sobě několikero království, z nichž
nejpřednější jest <i>Malabar</i>, jehož král bydlí v městě <i>Calicut</i>,
někdy nejpřednějším ve všech východních zemích, a to pro obchody, cla aneb
poplatky z lodí, jichž tam veliké množství ze všech stran východních
přijíždívalo, a král odtud největší důchod míval; ale nyní že mu Španielové
mnoho zemí odňali a obchody jinam obrátili, o mnoho chudší jest. <i>Osorius
lib. 2.</i></p>

<p class=MsoNormal>Abych pak k cíli, k němuž směřuji, přišel a o obchodu
Portugalcův v těch zemích dostatečnou zprávu učinil, věděti sluší, že těchto
let jmenují se Indií všecka království východní, kteráž Turku, Peršanu a
Tatarskému chánu poddána nejsou; mezi kterýmižto stará Indie výš oznámená jedna
<i>provincia</i> a kraj toliko jest. <i>S. Giov. de Barros</i> pěkně Asii na
devět dílů vedlé položení zeměpisného a stupňův rozděluje, u něhož se o těch
všech Indiích výborně vyrozuměti může. Item, <i>l’universale Fabrica del Mondo
di M. Gio. Loren. d’Anania.</i> O těch zemích a královstvích, o jejich vládě,
obyčejích, městech atd. bylo by mnoho psáti; toliko však kratičce dotknu, že
jsou od starodávna vždycky dobrý řád i správu nejlepší, nerci-li mimo tyto
naše, ale raději mimo všecky země na světě měly, obchody, kupectví znamenité
vedly, řemesla důvtipná a všelijaká slavná u nás umění, nic našim zemím napřed
nedadouce, provozovaly, a mnohých věcí u nás žádný by dělati nedovedl. Odkudž
také za našich let to převelmi platné a téměř napořád všechněm lidem prospěšné
tlačení kněh do našich krajin se dostalo, totiž léta 1450. Sabel. En. 10.
Nástroj také děl odtudž k nám přišel léta 1354. <i>Munst. Stephan. Torcatulus,
Barth. Tacius. A jakž Stumph. 13. Helv,</i> píše, že děla léta 1380 od jednoho <i>Bertholda</i>
Švorce nalezena jsou, a před tím o nich v Evropě ani v Africe nevěděli: v
Indiích pak měli je před tisíci lety. <i>Les essais du Montag. lib. 3.</i> Nebo
když se tam nejprv Portugalští dostali, tedy v některém místě kusů děl na sta
nalezli, a některé tak veliké, že sto volův jedno mělo co táhnouti. <i>Hugo de
Lintschot.</i></p>

<p class=MsoNormal>Netoliko pak děla, ale všelijaké jiné vojenské potřeby a
zbraně mají, a to nejen k dobývání měst, ale i do pole k tažení; anobrž s tím
se vším, s čímžkoli k nim Portugalští, domnívajíce se jakoby u nich za divné
býti mělo, přijeli, to oni za hřičky proti svým nástrojům pokládali a lepší své
věci jim ukazovali, říkajíce o sobě, že všickni toliko jedním okem, oni pak
sami že dvěma hledí. <i>Nicol. di Conti.</i></p>

<p class=MsoNormal>Knihy v jazycích jejich rozličných a na pěkném papíru
tištěné do křesťanstva se vozí; odkudž znáti se může, že ten národ z přirozené
živlův mírnosti a dokonalosti ve všech věcech tělesných právě dokonalý jest.
Města a domy pěkně vystavené mají, aniž my s těžkem bychom tomu věřili, co se
píše o jejich nákladných. palácích, o svršcích, nábytcích, klénotích a jiných
věcech od bohatství, nádhernosti a rozkoši v nich, jež by zúplna vyčítati celá
kniha nestačila. Viz o tom spis <i>Diversi avisi particolari del‘ Indie dalli
Rev. Padri della Comp. di Giesu.</i> Kupci místy mezi nimi jsou tak bohatí, že
mnohý vlastních lodí má 30, 40 i víc v svém obchodu, a časem všecky naloží
rozličným zbožím, že obyčejně lodí s tím, co v ní jest, za 50.000 dukátův státi
bude. <i>Nicolo di Conti narrat.</i></p>

<p class=MsoNormal>Mají mezi sebou všelijaké řemeslníky a obchodníky rovně jako
u nás; látek k šatstvu od zlatohlavu, stříbrohlavu a hedbáví více nežli u nás;
potom od cukrovaného, ovocí a pamlskův velikou hojnost, od ptactva, zvěři a
všelijakých dobytkův pitomých i ryb dostatek, a toho všeho umějí velmi nádherně
a úpravně s vonnými věcmi, zvláště pak ženské pohlaví, užívati.</p>

<p class=MsoNormal>Není zajisté chlipnějších žen na světě, které by více toho
šetřily, jakby mužům pokrmy a jinými obmysly k rozkoši těla příčinu dávaly,
jako v těch zemích; pročež také všudy tam nevěstek plno jest, a za žádný téměř
hřích smilstva nemají, jakž toho plné historie jsou o těch věcech svědčící. A
však manželky, zvláště vzácnější, tak svým manželům věrné jsou, že po smrti
mužův svých na hranice, na nichž těla mrtvá na prach spalují, u přítomnosti
přátel a známých, jimž k libosti ty manžely pojímaly, tu s nimi se
rozžehnávajíce, při velikém zvuku hudby a s pochvalou všech přítomných,
dobrovolně s radostí skákají a se s nimi za živa upalují. <i>M. Ant. Pigafetta
Viag.Nicolo di Conti.</i></p>

<p class=MsoNormal>Lidé ti v oděvu nejednostejný spůsob zachovávají: někteří
odpolu nazí, jiní v jednoduchých sukních, jiní nákladně, jiní zas prostě chodí;
nebo pro nesmírné horko nelze tam mnoho šatův na sobě nositi, o čemž by také
bylo mnoho psáti.</p>

<p class=MsoNormal>Již pak tuto některá toliko přední království ze jmena
položím. Nejpřednější a zvláštní v těch zemích království jmenuje se <i>China</i>,
a to pro zahrady, řeky, rozličná ovoce i jiné lidskému srdci žádostivé věci, za
nejrozkošnější a nejbohatší všeho světa se pokládá; a to dělí se na patnáctero
království, v nichžto se najde všech přes 440 pěkných a hražených měst, kromě
městeček, tvrzí atd., jichž nesčíslný počet jest; obyvatelův pak do 70
millionů, kterýžto počet sotva by se ve vší Evropě shledati mohl. <i>Giovan di
Barros. Odoardo Barbosa.</i> Všickni napořád, kdo rukama, nohama a jakým jiným
údem vládnouti mohou, byť jednou rukou neb nohou bylo, pracovati musejí, a
žádnému zaháleti, ovšem žebrati nedají, tak že v jednom městě <i>Cantan</i> do
4000 slepých, kteříž mlýny ručními mlíti musejí, pokládají, a tou příčinou
všecka země na nejvýš dobře se vzdělává, a nikdež nic prázdno a zahálivo není. <i>Boterus.</i></p>

<p class=MsoNormal>Z té příčiny není se čemu diviti, že v té zemi ani v jiných
okolních nikdy moru nebývá, ani tak mnohých nemocí jako u nás, když to tak vše
středmostí svou a zdravým povětřím i také ustavičným pracováním oni přemáhají. <i>Nicolo
di Conti. Boterus.</i></p>

<p class=MsoNormal>Krále mají své vlastní, kteříž v tom dobrém spůsobu a řádu
již na dva tisíce let pasovali, a tak všecky věci, co se obchodův a důchodův
dotýče, vedli, že každoročně do 120 millionů korun důchodů jemu se schází; o
čemž, ač zdá se k víře nepodobná věc býti, však toho <i>Boterus lib. 2. par. 2.</i>
příčiny přivozuje, že tak jest, a pojišťuje.</p>

<p class=MsoNormal>Píše <i>Pigafetta</i> o jednom slavném paláci a hradu toho
krále v jednom městě (v němž od jedné brány až k druhé celý den se jeti musí),
že má sedmery zdi vůkol, a při každé některý tisíc strážných, kteříž se jednak
ve dne, jednak v noci mění. Uvnitř že jest množství palácův, a mezi nimi čtyři
královští, v nichž slyšení přespolním vyslancům dává; jeden že jest vnitř i
zevnitř mědí pobitý, druhý stříbrem, třetí zlatem, čtvrtý perlami a drahým
kamením krumplovaný a osazený. Zahrady pak a jiné věci k víře nepodobné že tam
býti mají, jakž o tom o všem jiní mnozí odtud přijíždějíce vysvědčují. <i>Osorius
lib. 11.</i> píše, že lid v Chině obojího pohlaví život a obcování vedou ku
podobenství franckého a německého národu, totiž velmi pobožný a chvalitebný.</p>

<p class=MsoNormal>Po tomto království jest nejpřednější <i>Siam</i>, jináč <i>Menan</i>
slove, jehožto král má devatero jiných království pod mocí svou; lidé v nich
nejsou řádem a správou podobní, ani důvtipnými obchody Chinenským rovní, než
místy v některých pomořských městech dosti vlídní a vycvičení jsou v obchodních
a potřebách vezdejších, nejvíc však na urozenosti a starožitnostech rodu sobě
zakládajíce, málo se jich na řemesla oddává, než každý chce zemanem býti. V tom
království jest samých Arabův mahometského náboženství kupčících přes 25 tisíc.</p>

<p class=MsoNormal>Po něm jest <i>Udia</i>, v němž do 400.000 obyvatelův a
sousedův býti, a do 200.000 lodí malých i velikých se nacházeti má, proto že
jako Benátky u vodě leží, a 50 tisíc vybraných jonáků k boji to samo město
vypraviti může. Král jejich má 6000 drabantův a 200 slonův při dvoře; k boji
pak hotových má 3000 slonův, dva tisíce jízdných a 250.000 pěších, kterýmž z
rok do roka plat a vychování dává, bez utiskování obyvatelův a poddaných. <i>Boferus
a Som. delle Indie Orient.</i></p>

<p class=MsoNormal>Po něm jest království <i>Pegu</i>, vším dobrým ve vší
hojnosti oplývající, a zvláště výbornými porcellány, kteréž dělají tímto
spůsobem: vezmouce trupel bílé hlíny vonné, s tou rozdělají na prach stlučené škořepiny,
na mořském břehu sbírané, z jistých živočichův, a vaječné škořepiny přidadouce
udělají, že bude jako těsto, a z toho potom učiní jakou chtějí nádobu, i
všelijakými barvami je napouštějí, tak jako u nás skla. Kterouž, jak hotová
jest, do země spěšně, aby se neztlačila, zasypí, a v zemi do 80 i do 100 let
nechají. Že pak z nich žádný, kdo kterou zakopá, živobytím svým nedočká, protož
vystavují jistá znamení, a při tom čas poznamenají, aby dědicové jejich nádoby
takové potomně najíti mohli a vyzdvihli. Tímhle spůsobem rodičové potomky své
jako nějakým podílem otcovským zachystávají, tak že potomci jejich takové
nádoby třebas každého roku nacházívají, a nedostatku v nich žádného nemají; k
jídlu pak a ku pití nejvíc jich potřebují, proto že žádného jedu v sobě netrpí,
nýbrž neb jej vyrazí z sebe ven, anebo se rozpukne; z nich tedy píti a jísti
bezpečno jest. <i>Odoar. Barbosa. Pigafetta.</i></p>

<p class=MsoNormal>O jejich obyčejích, králi a věcech v těch zemích rostoucích
vypisuje <i>Lodov. Barthema cap. 15. 16. a Somm. dell‘ Indie.</i> Po nich jest <i>Bengala,
Aracan, Indostan, Orixa, Narsinga</i> jináč <i>Bisnagar</i>, všecko obzvláštní
království mocná; zvlášť pak král z Narsinga, kterýž prý samého ženského
pohlaví v službách užívá, a mnoho set panen, co nejpěknějších může vyhledati,
při svém dvoře chová. Tolikéž když na vojnu táhne, několik tisíc jich povolá, a
ty již na to plat jistý v čas pokoje i války berou, a mnohé z nich své manžely
mají, však pro samu krásu jen k tomu obrané jsou, a jim odtud veliká čest se
děje; nebojují pak ony s nepřátely, ale aby toliko svou přítomností tím více
jonáků a mládeže po sobě na vojnu potáhly, kteříž by před nimi udatněji sobě
počínali a od nich za milovníky oblibováni byli; jakož pak některá z nich nejen
při dvoře, ale i na vojně sto i víc milovníkův má, a král často do pole s
700.000 lidu válečného vyjíždívá. <i>Pietro Alvarez, Oduardo Barbosa, Boterus.</i>
Obzvláštně <i>Joh. Barros</i> píše o jednom tažení, že v něm 12.000 samých
svodníků, a nevěstek obecných trojnásobní počet byl, kromě od krále žold
majících. Střelby veliké několik kusův, a jiných válečných nástrojův k víře
népodobný počet.</p>

<p class=MsoNormal>Potom Malipur, Coromandel, Cael, Pescaria, Malabar, Canara,
Decam, Guzurat jináč <i>Cambay,</i> jehožto král, jakž <i>P. Maffeo</i> píše,
že jednoho času 150.000 jízdných a 500.000 pěchoty, 1000 kusů střelby, 500 vozů
pro prachy a koule, 200 slonův proti velikému <i>Mogor</i> do pole vyvedl, a
však pořažen byl. Město v něm jest <i>Cambaya</i>, sto třidceti tisíc domů v
sobě mající. <i>Boterus.</i> Také prý obyčej má král <i>Cambaye</i> jakési
listí a koření jedovaté jísti a z mladosti jeho tak požívati, kteréž se mu
potom v starším věku v pokrm obrací a jemu nic neškodí, ale jiné samým
dechnutím neb plinutím na někoho škodlivě uráží i jistou smrt přináší, jakož to
prý dělává, když koho umořiti chce, že naň toliko dechne. Praví také, že každou
osobu ženskou, s kterou obcuje přes jednu noc, umoří, a na zejtří mrtvá od jeho
duchu se nachází, pro kterouž příčinu vždycky v záloze 4000 panen v palácích
svých chová a doplňuje. <i>Lodov. Barthema lib. 1. dell India c. 1. 2. Sommar.
delle Indie Orient.</i> Až potud jsem o nejpřednějších při moři toliko ležících
zemích a královstvích Indiánských dotekl, o nichž by bylo mnoho psáti, též o
jiných královstvích, kteráž za těmito jmenovanými dál do země leží. Item o
ostrovích, jichž na tisíce někteří pokládají býti, a přední jsou: <i>Java,
Japon, China, Moro, d’Amboino, Moluch, Borneo, Samatra, Zeilam, Diu</i> a jiní,
z nichž někteří na několikero království se dělí. O čemž o všem zavru, co <i>Plinius
píše lib. 6. cap. 19.</i>, že za onoho starého věku byli králové v Indiích,
kteříž do 600.000 pěších, 30.000 jízdných a 9000 slonův na mzdě ustavičně
chovali. [1] Píše také, že Alexander Veliký, když do Indie táhl, po samé řece <i>Indus</i>
pět měsíců pořád se plavil, a každého dne 600 honův ujížděl, a však že <i>Ganges</i>
řeka v též zemi mnohem delším tokem teče. Item pokládá 5000 měst hražených a
122 národů jazyků rozdílných a jiných věcí paměti hodných, <i>cap. 17. 18. 20.</i>
Podlé čehož rozuměti se může, když jsou Indiánové předešlých časův v takovém
množství a slávě byli, že těchto nynějších let, když se všecko opravuje a
množí, dobře k víře podobnější zpráva jest těch, kteříž o těch zemích
neslýchané věci vypisují a vypravují.</p>

<p class=MsoNormal>Ale abych vypravovati začal, kterak jsou se do těch zemí
Portugalští dostali, jak a co tam řídí, spravují, protož všeho jiného pomíjím;
jest naděje, že žádostivý čtenář <i>Mendezium, Navig. Petro Alvarez, Vasco di
Gama, Thom. Lopez Epist. di Mass. Transilvano. Relat. di Gio. Gaetan, Inform.
dell‘ isola del Giapan,</i> a jiné mnohé bude sobě moci přečísti.</p>

<p class=MsoNormal>Když se psalo léta 1497 měsíce Července, král Emanuel v
Portugallii (jest země a díl Hišpanie, ta tehdáž měla své vlastní krále, ale
potom králi <i>Castillie</i> řečenému po příbuzenství připadla, ale na ten čas
vší Hišpanie pánu a králi Hišpanskému náleží, a za jeden národ se pokládá s
jinými Španěly) maje toho zprávu, a dočetv se ze světopiscův, žeby se po moři
do Indií mohlo dojeti, a vyslav skrze Egypt po zemi některé, kteříž by v Arabii
a dále vůkol moře a spůsob plavení shlédli a vyzvěděli, vypravil s počátku 4
lodí s lidem válečným, aby toho šetřili, kterak by se přímo po moři do Indií
projeti mohlo. Vůdce té výpravy vojenské sloul <i>Vascus Gama</i> stavu
rytířského; ten drže se břehův Afrických vždycky na východ slunce táhl, až se
dostal k horám převelmi velikým a na 6000 vlaských mil do moře od země se
táhnoucím. Mimo ty maje se dále pustiti byl velmi přestrašen hroznými bouřkami
větrův, dešťův, zimy, tmy a vln mořských, kteréž jistým časem (jako ku příkladu
u nás na podzim) tak hrozné a strašlivé jsou, že tudy nelze žádným lodím
projeti, a však obyčejně a přes celý rok dosti nebezpečné jsou, příčinou
větrův, kteříž z obojí strany těch hor od země se srážejí do moře a ním tak
násilně pohybují, že pamětníka není, aby se kdy kdo měl tudy dále pustiti,
nýbrž každý odtud zpátkem se vracíval, domnívaje se zajisto tu konec světa
býti. On pak Gama proti vůli všech svých marinářů pustil se s svými mezi to
vlnobití, kteřížto za mnoho dní v těch bouřech se plavili, nevědouce nic kdy
den neb noc byla, tak se životův svých opováživše toho nejvíc šetřili, aby
zpátkem s hanbou od větrův domů hnáni nebyli; jakož se jim pak toho po mnohém
nebezpečenství dostalo, že jsou s radostí projeli na tiché moře, kdež poznali,
že ty hory za sebou měli, a po straně pěkné, úrodné země spatřili, k nimž se obrátili;
však že v naději až dotud jeli, a v naději bázlivé každý podnes ty hory míjeti
musí, nazval je nejprv <i>Promontorium bona spei</i>, vlasky <i>Capo di buona
speranza,</i> totiž „předhoří dobré naděje“. Tu nejvíce lodí, a někdy celé
výpravy vojenské v zkázu přicházejí, a to když se chybívají s pěkným počasím,
kteréž tu řídké bývá. <i>Osorius lib. 1. Edoar. Lopez, dell‘ reg. Congo c. 8.</i></p>

<p class=MsoNormal><i>Gama</i> tehdy minuv to nebezpečné moře, držel se břehův
a zastavoval se u mnoha měst a zemí, kdež místy mnohého přátelství užil, a
vůbec tam všechněm s svými lodími a lidem divný byl, neb nikdá jim podobných na
tom moři neviděli; až naposledy do Indií se dostal do Kalikut, kdež od krále
slavně a s radostí byl přijat. Však nedlouho to trvalo, pro Araby a Mahometány,
kteříž v tom městě u velikém množstí z Turek a odjinud obchody vedli, a odtud
do svých zemí koření a drahé kamení vozili; kteřížto obávajíce se, aby jich
Portugalští neodstrčili a jim obchodů nepřetrhli, osočili je u krále, až i
bouřku proti nim v městě stropili, v níž do 50 Portugalcův zahynulo. Pročež
Gama byv na lodích svých, vypověděl králi pokoj a dal se do plenění lodí v
přístavu Kalekutském, v nichž mnohá zboží nalezl a pobral, ostatek děly
roztřískal a popálil, do města střílel a hojně škod za to králi nadělal; odkudž
se potom hnul a k jednomu králi, poplatníku Kalekutského, se obrátil, kteréhož
na to navedl, že jest od Kalekutského odpadl a s <i>Gamau</i> proti němu
bojoval, o čemž by šíř vypravovati dlouho bylo. Naposledy však <i>Gama</i>
naloživ své lodí drahými věcmi, jel zpátkem domů, a přijel ve zdraví se třmi
lodími léta 1499, jehož domácí poctivě přivítali.</p>

<p class=MsoNormal>Potom léta 1500 vypravil král Emanuel jiných 13 lodí, a na
nich 1500 vojákův, s tím poručením, aby sobě tam pevnosti a byty spravovali;
nejvyšším byl [2] <i>Alvarus Capralis.</i> Ten šťastně jel až k těm horám dobré
naděje, kdež jak se dostal, hned tmy a hroznými větry a bouřemi byl obklíčen,
že dříve nežli je projel, čtyry lodí viděl vichřicí zachvácené a se všemi, což
na nich bylo, potopené, tak že když projel, šest toliko lodí shledal, tři byly
jinam zahnány a zpátkem se domů dostaly.</p>

<p class=MsoNormal>Těmi šesti lodími proti Kalekutskému králi válku vedli, až
potomně jiných deset, potom pět léta 1502 z Portugallie, léta 1503 šest, a po
ta léta pořád vždycky král po 10, 6, 4 a více i méně lodích do těch zemí
vysílal, z nichž každého roku větší díl kupectvím naložených a s dobrým krále
užitkem za všecken náklad, do Hišpanie se vracel.</p>

<p class=MsoNormal>Jiní pak, kteříž tam zůstávali pro obchody a přízeň, kterouž
měli s některými králi, a zase pro snadnější odpor nepřátelským králům,
všelijak o to usilovali, kterak by co nejvíce pevností v přátelských i
nepřátelských zemích sobě vzdělali, však pod jiným a jiným zámyslem, totiž u
jedněch pěkným a přátelským spůsobem, pro ochranu jich proti okolním králům,
nepřátelům jejich, jako v <i>Cochim,</i> tu nejprvnější pevnost vystavěli proti
králi Kalikutskému, a tak i jinde atd.; u druhých pak nepřátelskou mocí,
jakožto u těch, jež mocně přemáhali, proto aby se více nepozdvihovali, nýbrž
jím poplatky dávali a kupcům křesťanským z národu jejich nepřekáželi, jako v <i>Ormus</i>
a jinde, což vše připomínati velmi obšírně by přišlo; a však toliko toho
dotknu, že pomalu vždy větší a větší vojska král Emanuel do těch zemí posílal,
jimiž jsou tam celá království válečně a vítězně obdrželi, a léta 1510 město <i>Goa</i>
řečené, veliké, pevné, pěkné a téměř u prostřed těch pomořských Indií ležící,
mocí a útokem dobyli, v němž nejpřednější sídlo pro místodržícího krále
španělského zarazili. Nebo tak se hrubě v těch zemích v málo letech zsílili,
města jiná mnohá a pevnosti národem svým zosázeli, že svého nejvyššího správce,
jímž by se jiní správcové řídili, míti musejí, a ten slove Vicerex, totiž
místodržící krále. Ten ve třech letech se mění a jiný na jeho místo vysílán
bývá. Má svůj soud dvorský, kancelář a právní řízení, vše spůsobem krále
Hišpanského; však když by se jaké znamenité věci dotýkalo, tedy do Hišpanie do
tejné rady královské odvolání bráti se může. Též má své strážné a drabanty,
dvořany, trubače, a vede královský dvůr; důchodův do roka několikráte sto tisíc,
kromě darův, kteréž mu při přistupování k úřadu všickni králové, <i>vasallové</i>
a smluvami dědičnými připojení, též správcové pevností a měst, úřadové a co
vedlé jiných důchodův kupci a lidé poddaní na přivítanou a obnovení smluv
dědičných a tak dále, od zlata, drahých kamení a j. dávají a odsílají.</p>

<p class=MsoNormal>Před některými časy <i>Patres</i> Jesuitští (kteříž netoliko
tu v <i>Goa</i> ale i jinde v zemích pěkně vystavené kolleje mají) vyprosili
sobě to na králi Hišpanském, aby jim a tak do kolleje jejich všecky královské
pocty a darové od místodržících postupováni bývali; čehož mnoho let požívali,
až léta 1584 jeden místodržící, <i>Don Luys de Layde,</i> nechtěl jim jich
dopříti, ale co mu darováno bylo, to sobě zanechal, než s nesnází velikou to
obdržel; což jiní do dnešního dne po něm činí.</p>

<p class=MsoNormal>V tom městě jako i v jiných Portugalských mají svobodu
kupectví a obchody vésti jacíkoli národové: pohané, Indiánové, Arabové,
Armenové, Peršané, Abyssinové, Židé a jiní mnozí, toliko když zjevně svého
modlářství v městech zapověděných, a v nichž všecko křesťané bydlejí, jako aby
mrtvých nepálili, se neoddávali atd. a těm podobných věcí nevykonávají, jinak
sic zprudili by na sebe inquisicí, kteráž se tam dosti přísná drží.</p>

<p class=MsoNormal>Portugalští, nemajíce na mnoze manželek z svých krajin, z
poručení svých nejvyšších brali sobě rodilé ženy a panny v těch všech zemích,
kde se jim nahodilo osaditi a bytem býti, a slovou podnes děti takových, totiž
z otce Španěle neb Portugalce (nebo to dvoje jmeno již o jednom národu se míní)
a matky Indiánky, <i>mestycos</i>, jakoby řekl cvikéři, a ti ješto od otce a
matky Portugalské zplozeni jsou, slovou castisos, a však všickni jednostejně
snědé a mouřenínské barvy jsou, vedlé přirození místa, kdež přebývají.</p>

<p class=MsoNormal>Vedou slavný život, od zlata a stříbra nádherný, čeledi od
zajatých chlapův a chlapkyní co nejvíc mohou chovají, kteřížto dílem a řemesly
rozličnými musejí pána a paní stravou vychovávati. Nebo sami za řemeslo své se
stydí a všecko toliko páni slouti a býti chtějí, byť on krám řemeslnický držel,
třebas mistrem uzdářem, ševcem, krejčím atd. byl, však chová své chlapy, a ráno
ukážíc jim, co mají dělati, sám se celý den procházeti bude pod řetězem, aneb
na koni pod nebesy jako jiný pán, a s té nádheře třebas s hromadou služebníkův
přijede k někomu, aby mu vzal míru na šaty, a když to vykoná, zase jako pán
odjede. A vůbec všickni vespolek, i ti rozliční mistři řemesel, nejvíce se o to
snažují, aby slavných titulův užívali, a od místodržícího samého aneb skrze
někoho při dvoře v Hišpanii na list pod pečetí titul sobě koupili, buďto aby se
psal <i>fidalgo da caza de roy nossa sennor</i>, totiž „dvořenínem královským“,
aneb <i>cavalliero fidalgo,</i> totiž „rytířem“, byť se on jak živ zbroje
nedotekl, aneb <i>mosos de camarado numero e de serviso,</i> to jest „královským
komorníkem“ a jinak; již pak tomu ať žádný do kaše nefouká, slovy hanebně
odseká, však vedlé přísloví, „předce se sedlák se vším neumí skrýti, byť se i
pod lavici schoval, však mu vždy boty vyhlídají“, a jakž Vlaši říkají: <i>ha il
cervello sopra la beretta,</i> že „má mozek neb rozum nad birétem“.</p>

<p class=MsoNormal>Koho pak místodržící zvelebiti chce a slavnými tituly též
důchody obdařiti, toho učiní správcem, tomu lodí, dvě i více pod správu dá, a
pod plat najme sto, dvě i víc neb méně těch <i>cavallierův</i>, a jim vedlé
titulův jejich mzdu, a což náležitého jest, dá a zaplatí, jmena jejich všech do
knihy neb register popíše, a to na tři neb šest měsícův, a vyšle je, aby proti
nepřátelům bojovali. Ti vyjedouce jezdí po některých okolních městech
přátelských, a častokrát třebas od toho, k kterému ponejprv přitáhnou, nikam se
jinam nehnou; a když tři měsíce aneb jiný uložený čas přečkají, již právo zase
mají se vrátiti tam, odkud vysláni byli. A navrátíce se, tu jakž nejvyšší, tak
jiní jeho tovaryši slavných svědectví docházejí od místodržícího, jak jsou se
rytířsky chovali, na královské armádě proti nepřátelům bojovali atd., tak jakž
komu mnoho cti přeje aneb ji sobě kdo skrze dary vykoupí, tolik jí požije a
nabude. Ta pak svědectví když do Hišpanie odešlí aneb sami přinesou, neřekl by
žádný, v jaké tam vážnosti a poctivosti bývají, a mnozí tudy úřadů, jako
hejtmanského, richtářského a jiných více nežli jeden, netoliko pro sebe, ale
třebas pro dobrého přítele, jemuž by jej mohli prodati, nabývají. A vůbec tak
velice cti a slávy žádostivi jsou, že učinil-li by jeden druhému poctivost na
potkání zdaleka <i>beso tas manos,</i> s poklonou a snětím klobouka až k zemi,
a druhý by se tak nízko nesklonil aneb nesmekl; anebo když k druhému služebníka
před sebou pošle s návěštím takovým, že ho navštíviti chce, a ten k němu do
dveří domových s kloboukem v ruce držícím nevyjde, a jej do domu k sobě neuvede
a na stolici pod nebesy, neb na polštáři neposadí, s tím věčné nepřátelství
míti bude, a mnohý všelijak přemýšleti a s přátely o to se snažiti bude, kterak
by jej z tohoto světa sklídil, jako nejúhlavnějšího nepřítele svého.</p>

<p class=MsoNormal>Dále, jaký obyčej zachovávají při oddavcích, křtinách,
hostinách, do kostela chození, i po domích, jak nestoudného a chlipného života
ženské pohlaví jest, jakých rozkoší v jídle i v šatstvu užívají, s jakými
obmysly a chytrostmi k oklamání mužův zacházejí, o čemž již výš jest
ponavrženo, jak horliví manželé jsou a jaký spůsob trestání všelijakých
přestoupení u nich jest, též jaké nemoci a počasí tam bývají, jaké obchody
vedou a mince neb míry své mají, o tom o všem, i více nežli položeno může býti,
vypisují: <i>Hugo de Lintschot, Gotthard Arthus, Edoard Lopez, Thoma Lopez,</i>
v knihách naschvále o těch a jiných národech vůbec vydaných.</p>

<p class=MsoNormal>Majíť pak Portugalští na ten čas přednost na moři
indiánském, a páni většího dílu přístavův a měst pomořských jsou. Nebo
počítajíc od začátku Indie, od města <i>Daman</i> až k městu <i>Goa</i>, kdež
arcibiskupská stolice jest, učiní 65 mil, to všecko popořád Portugalští drží, a
mnoho v tom položení pěkných měst a přístavův, jako <i>Basayn, Chaul etc.</i>
mají.</p>

<p class=MsoNormal>Od <i>Goa</i> začíná se krajina <i>Mulabar</i> od <i>Capo de
Ramos</i>, kteréž od Goa 10 mil vzdáli jest, až do <i>Capo de Comarin</i>,
učiní 108 mil; v tom vůkolí mají měst a pevností několik, jako <i>Onor</i> 10
mil od <i>Capo de Ramos, Barsalor</i> 15 mil od <i>Onor, Mangalor</i> 9 mil od <i>Barsalor,
Cananor</i> 15 mil od <i>Mangalor</i>. Od <i>Cananor</i> jest toliko 8 mil do <i>Calicut</i>,
kdež <i>Comoryn,</i> totiž král někdy nejpřednější v Indiích pomořských dvorem
jest, a však na moři s nic nemůže býti, a chce-li, aby k jeho přístavům jezdili
kupci, musí poplatek Portugalským dávati, a bez toho sotva pátý díl zemí svých
drží. Z <i>Calicut</i> do <i>Cranganor</i> jest 10 mil, kdež Portugalští
pevnost mají; odtud <i>Choin</i> 10 mil, kdež také bydlí Portugalští, a tu
biskupská stolice jest; od <i>Cochin do Caulon</i> 12 mil, tu také pevnost
mají, a odtud až k <i>Capo de Comorin</i> jestiť 20 mil. Dále se začíná <i>Choramandel</i>
jináč <i>Narsinga</i> neb <i>Bisnagar</i> království, tu jest od <i>Negapatan</i>
až do <i>Musulepatan</i> 90 mil, kdež mají několik pevností, a zvláště svatého
Tomáše město.</p>

<p class=MsoNormal>Potom následuje království <i>Bengalen</i>, 12 mil zšíři při
moři, až k řece <i>Ganges</i> dosahující, a po něm království <i>Bengala</i> na
50 mil zšíři, kdež Portugalští několik měst a přístavů drží, jako <i>Porto
grando, Porto Pigveno etc.</i> Za tím jde království <i>Aragan, Pegu</i> a <i>Syan,</i>
v kterýchžto několik měst mají v své moci, a tam svobodně obchody vedou; ačkoli
ty země své vlastní a mocné krále mají, však někteří poplatek dávají, a jiní z
přízně jim všeho dovolují, zvláště v <i>Sian,</i> kdežto mají město veliké a
znamenité pro všecky příležitosti, a v skutku nejpřednější kupecké město v těch
zemích, buďto pro nakládání tu mnoho lodí všelijakými drahými věcmi, aneb pro
blízkost k dojíždění odtud do <i>Chiny, Javy, Samatry etc.</i> Tu mají pevnost
i také biskupskou stolici; a dobyli toho města s velikým krve prolitím týchž
obyvatelův, v němž tehdáž našli 9000 kusův střelby veliké a jiných znamenitých
věcí, jakž o všem <i>Osorius</i> dostatečně vypisuje.</p>

<p class=MsoNormal>Od <i>Malaca</i> začíná se <i>Capo singapura</i> až do <i>Capo
Sinosura</i> 18 mil, odtud začínají se království <i>Pan</i> a <i>Patane</i>,
kteráž na 80 mil zšíři jsou, až k samému království <i>China</i>, kteréž se
vztahuje na 400 mil, kdež také Portugalští obchody vedou; v <i>Machau a Canton
etc.</i> však žádných pevností nemají, proto že král z <i>Chiny</i> proti nim
příliš mocný jest a všech věcí vojenských dostatek má, a snad kdyby tak cizích
zemí a království žádostiv byl, jako jsou Španělové, mohl by všecky z té strany
španělského držení pod svou moc přivesti, ale přestává na svých 15
královstvích, kteráž jsou v jednom položení a obmezení od hor, řek a zdí, a
jednoho národu, tak že za nedobytá příčinou takových znamenitých hranic se
pokládají, a jako nějaké město hradbami, tak tuto král zámky a pevnostmi
ohraditi dal, o čemž tuto šířiti nebudu.</p>

<p class=MsoNormal>Po Chině začíná se království Tatara Chána, o němž doleji
dotknu. Proti těm jmenovaným zemím jsou mnozí ostrovové, v nichž veliká a mnohá
království jsou: <i>jako Java, Sumatra, Japan etc.</i>, kdež místy Portugalští
obchody vedou, místy páni jsou a jimi vládnou, jež by také všecky vyčítati
dlouho bylo.</p>

<p class=MsoNormal>Ale já navrátím se zase tam, kde jsem počátek Indií položil.
A protož tuto věděti již náleží, že mají Portugalští ještě jiné země a pevnosti
blíže sem od města <i>Daman</i>. Nebo tu se začíná království <i>Cambaja</i>
okolo 18 mil zšíři, a má svého krále možného a na všecky věci drahé bohatého;
odtud 15 mil jest ostrov a město <i>Diu</i>, někdy krále z <i>Cambaja</i>, a
nyní Portugalských, kdež také pevnost nedobytou mají. Od <i>Diu</i> až k řece <i>Indus</i>
do 70 mil, odtud 180 až k městu <i>Ormus</i> táhnou se mnohá, převelice úrodná,
a všelijakých lidskému pohodlí podlé chuti a žádosti hojných potřeb výnosná
království.</p>

<p class=MsoNormal>V <i>Ormus</i> mají Portugalští pevnost a obchod znamenitý,
a tam obchod vedou Turci, Peršané, Tataři, Francouzové, Benátčané, Engličané a
jiní mnozí národové, tak že ty dvě města <i>Ormus a Diu</i> nejpřednější jsou
pro drahé kamení, perly, hedbáví, tkaniny zlatohlavové a stříbrohlavové,
čalouny, vonné věci, cukroviny a všelijaké lahůdky ve všech Indiích.</p>

<p class=MsoNormal>Král země <i>Ormus</i> nebydlí v městě, proto že je
Španělové opevnili, ale za městem a v jiných městech svých, však poplatek králi
Španělskému dává, a Španělům v <i>Ormus</i> cla a jiné důchody vedlé jich vůle
pustiti musil. Vybírá se pak tam znamenitý důchod od kupectví, kteréž z Turek,
z Persie a z Evropy do Indií, a zas odtud zpátkem do Asie a Evropy se dodávají,
tak že se Španělové nejvíce, po místodržení v <i>Goa</i>, o těchto dvou míst
správcovství derou, pro veliké užitky a dary od mocnářův a kupcův jim
náležející.</p>

<p class=MsoNormal>Aby se pak lépe vyrozuměti mohlo, jaký tam obchod z Evropy
jest, protož sluší věděti, že každého roku do města Alepu v Syrii, tři dni
cesty od Tripoli města, mnoho tisíc kupcův se sjíždí, a to ze všelijakých
národův: Vlachův, Francouzův, Řekův, Nizozemcův, Engličanův, Němcův a pohanův z
tureckých zemí, a ti smlouvu s baší v Alepu učiní, co by mu dáti měli za průvod
skrze turecké země až do města <i>Balsari</i>; a tak když smluví, jistý počet
vedlé možnosti zástupu, kterýž slove <i>caravana</i> jináč <i>gaffila</i>,
totiž některé sto janičarův sobě přidané majíce, vyjedou před město do pole, a
tu zvolí mezi sebou důstojníky, nejinak než jako v ležení stráže drží;
markytány, kteříž za nimi všelijaké potravy vezou, s sebou mají, a všecky věci
od kupectví, co do Indií vézti míní, také zbraně, stany a jiného nádobí na
koně, dromedáře, velbloudy a mezky atd. naložíce, vydají se na cestu po zemi
skrze pouště veliké, tak že místy dvě neděle žádné vody nenacházejí, a to v
Arabii pusté, potom skrze Mezopotamii, Assyrii atd. až do města <i>Bagdetu</i>
40 i 50 dní cesty přijíždějí. Do toho města z Halepu jezdí také po vodě
Eufrates, k němuž u města Bir tři dni cesty od Halepu, a odtud po vodě mimo
mnohá města veliká a starožitná do 40 dní cesty, a někdy do 2 měsícův, jak kdy
voda veliká neb malá bývá, dojíždějí.</p>

<p class=MsoNormal><i>Bagdet</i> město jest z řícenin někdy slavného města
Babylona v Chaldejské zemi vystaveno, však opodál od starého stanoviště, okolo
půldruhého dne cesty.</p>

<p class=MsoNormal>O tom starém Babylonu mnohé divné věci vypravují, jako že u
něho byly zdi 200 střevíců vysoké, 50 široké, sto bran mosazných; dále o zámku,
o štěpnici a lesu na sloupích, mostu a jiných věcech, kteréž mezi sedmi divy
světa pokládali, jakž je také <i>Plinius, Strabo, Q. Curtius</i> obšírně
vypisují. Ale já toliko o chrámu dotknu, jejž Herodotus lib. 1. vypisuje. Chrám
ten byl čtverhraný, zšíři i zdýli dvou honův; u toho byla věže při každé straně
po jednom honu široká při základě, a výška též jednoho honu, na té byla jiná
užší, na té zase třetí, a tak až do sedmé; schody šly zevnitř vůkol, a všudy po
stranách schodů stolice a odpočivadla udělaná, aby jdoucí nahoru odpočívati
mohli. Nejvýš pak nahoře byla kapla, v níž lůžko a stůl zlatý byl, kdež
ustavičně jedna osoba ženského pohlaví bydleti musila. V tom chrámě byly tři
modly: <i>Jovis, Junonis</i> a <i>Opis. Jovis</i> byla 40 šlepějí vysoká z
samého zlata 1000 Babylonských talentův, totiž centnéřů (<i>Budaus</i> na 800
korun počítá jeden), <i>Junonis</i> 800 centnéřů, <i>Opis</i> 1000 centnéřů, a
před tou stáli dva lvové a několik hadův stříbrných, každý kus 30 centnéřův.
Před těmi modlami stál stůl 40 střevíců dlouhý, 12 široký, 50 centnéřů stíži.
Potom samo zlatých nádob, kadidlnic a jiných věcí při tom stálo oučtem do 1800
centnéřů vážících. <i>Diodorus lib. 1. c. 4.</i></p>

<p class=MsoNormal>Při tom městě byla také věže <i>Nimrod</i>, kterouž synové
lidští až do nebe vystavěti chtěli, a bůh zmátl jazyky vší země. <i>Genes.</i>
11. O kteréž mezi jinými svatý Jeronym <i>in com. in Daniel. cap. 1. a lib. 5.
in Esai. c. 14.</i> píše, že jest byla čtyry tisíce krokův vysoká, však
nedostavená.</p>

<p class=MsoNormal>Toho tak někdy slavného města nyní toliko říceniny se
nacházejí, velmi předivné od divných věží, zdí, kteréž ještě jako vrchové okolo
roviny pískem zavaté znáti se mohou, i ta věže také, kteráž jako největší hora
stojí obrostlá, a velmi zdaleka spatřiti se může, a doposavad znáti, že jest z
cihel na slunci sušených a smolou místo vápna stavená; a táhnou se ty říceniny
toho města na půldruhého dne cesty, odkudž velikost jeho, jaké někdy bylo, jest
znáti.</p>

<p class=MsoNormal><i>Bagdet</i> nový jest pěkné a veliké město při řece <i>Tygris</i>
proti. Persii za pevnost, kdež Turek baši svého s mnohými vojáky chová, a je
nevelmi dávno Peršanům se vší tou zemí odňal; nyní pak jistá zpráva dochází, že
by zase Perský král to město s jinými okolními opanovati měl. Od Bagdetu po
řece nejvíce plaví se kupci do <i>Balsary</i>, tureckého města, při moři
Perském ležícího, kteréž tolikéž Turek Peršanům předešle odňal; ale nyní zase
pod Perského mocí jest, a tu v <i>Balsary</i> své stanoviště mají a skládají,
tak že kam kdo chce, odtud dále a bezpečně po moři se rozjíždějí, a zase když
se zpátkem domů vraceti chtějí, v <i>Balsary</i> v jistý čas, totiž měsíce
Dubna a Září, všickni se sjíždívají, odkudž až do <i>Halepu</i> v zástupích
jedou, potom do Tripoli, a z Tripoli po moři do Konstantinopole, Alexandrie, do
Evropy a do Afriky, a vůbec kamžkoli jednomu každému náleží, se rozjíždějí, a
co s sebou přivezli, to jiným rozvožují.</p>

<p class=MsoNormal>V té straně často se pokoušeli Portugalští proti vodě
Eufrates a Tygris nahoru do Turek vtrhnouti, ale pro prudkost řek a veliké
skalí v nich nemohli velikými a těžce naloženými lodími projeti, po zemi pak
snadno mohli, třebas tudy až do Syrie protáhnouti, a odtud dále atd., však k
tomu nedostává se jim svornosti, aby některý tisíc lidu sebrali a něco na
válečné nástroje naložili. Nebo v pravdě velmi špatně v té straně Turek jest
opatřen a nemá tam žádných bezpečných pevností, krom některé dosti chatrné, a
to na mále, jen proti samým Peršanům, o nichž ví, že se mnoho dobýváním a děly
neobírají. To pak nejhorší jest nyní mezi Španěly těch zemí, že se všickni na
lakomství a obchody vydali, a každý nejvyšší nehledí nežli do času krátkého
jemu k vladařství uloženého se nahltati do vole a s plným měšcem domů vrátiti,
tak že se při nich plní: <i>Se danno bene gl‘ offici, ma non se danno le
discretioni,</i> „všelijaké v světě správy a úřady snadno jest dáti, než byť
rozum a soud pravý mohl se správcům také dáti“, aby věděli a znali, jakým by
úmyslem chvalitebným od krále a pána svého do těch zemí vysíláni bývali,
jmenovitě ne aby svého vlastního toliko hleděli, ale obecného a královského
dobrého, kteréž by vůbec všemu křesťanstvu prospěšné bylo, kdyby ten cíl
vladařův královských byl, aby v těch končinách všeho křesťanstva
nejúhlavnějšímu nepříteli Turku škoditi hleděli, jemu země odnímali a k ruce
svému králi dobývali, jakž jsou toho chvalitebně jejich předkové před sta lety
v těch zemích dokazovali, od kteréž chvíle nic nepřibývá, nýbrž jak doleji
oznámím, ubývá.</p>

<p class=MsoNormal>Turci pokoušeli se po několikráte na zbrojném lodstvu v té
straně <i>Ormus</i> Španělům překážeti, i dříve nežli <i>Ormus</i> a <i>Diu</i>
měli, ale byli na hlavu poraženi, pobiti a zvláště od <i>Almeidy</i> a <i>Albuquercia</i>,
nejvyšších Hišpanských, kteříž po těch porážkách, neumějíce prvé na to mysliti,
taková pevná a příležitá města <i>Diu</i> a <i>Ormus</i> mocí dobyli a dosáhli.
Pročež Turci v té straně vol neb nevol pokoj zachovávati a Portugalským veliká
cla a platy ze všech kupectví, kteréž buď do Indií vozí, aneb zase odtud
vynášejí, dávati musejí; nebo jinudy projížděti, krom mimo ty pevnosti, nemohou
a nesmějí. <i>Caspar Balbiriag. Osorius.</i></p>

<p class=MsoNormal>Proti <i>Ormus</i> na druhé straně předhoří země, kteráž se
jmenuje <i>Capo de Moncadon,</i> mezi kterýmžto a <i>Ormus</i> jde k <i>Balsarie</i>
moře úzké, a slove <i>Sinus Persicus,</i> totiž moře Perské, proto že z jedné
strany sebe Persii má a z druhé Arabii; a tu se začíná země Arabská, odkudž až
k druhému předhoří té země při začátku moře Rudého, <i>Capo de Guardafum,</i>
do tří set mil jest. Na tom Rudém moři poněkud ještě Turek panuje, a to za
příčinou pevností dobře opatřených, jichž Portugalští, ač se o některé
pokoušeli, dostati nemohli, a Turek je na větším díle lstivě a pod přátelstvím
opanoval. Avšak často jsou se na tom moři spolu na lodích potýkali, a hned
ještě za času žoldánův Egyptských, jako <i>Campsona etc.</i>; kdež ačkoli někdy
vítězství obdrželi, však že Turci do pevností ujeli, pročež naši prázdní odtud
vraceti se musili. Než podnes sic doskakují tam svými výpady, pročež Turek v
Sues, v <i>Thor, v Aden etc.</i> galery a jiné lodí s velikým nákladem chovati
musí; anobrž kdyby to moře od přirození přístupné a tak hluboké bylo, aby po něm
s velikými lodími svými naši až k Sues volně mohli projížděti, jest jistá věc,
žeby bylo Turkům veta tu jaký díl země držeti, a snad i Egypt a země Svatá byla
by zase v moci křesťanův. <i>Viagg. di un Comito Venetiano, dal Mar Rosso.
Osorius.</i> Ale jak jsem výše dotekl, sami svým lakomstvím a leností z rozkoší
velikých pošlou, příčinu dali obyvatelům těch zemí Indiánských na větším díle,
že když jsou před něco málo lety Holandčané, jináč Stádové, o touž cestu se do
těch zemí pokusili a tam dojeli, i u mnohých králův přátelsky přijati byli, tak
že netoliko posavad v nemalém počtu lodí každoročně tam dojíždějí, a kupecké
obchody do svých zemí, a odtud do našich, item do Dánské, Švédské, Polské,
Moskevské atd. zemí obracují, a tudy netoliko velmi hrubě důchody krále
Španělského a všech zemí jeho zmenšili, ale také mnohá království v Indiích
proti Španělům zbouřili, jako království <i>Candy, Sumatra, Bantam, Ternate,
Patani, Achin, Mertecalo, Ior, Calicut</i> a jiná, kterážto nerci-li všelijaká
kupectví Nizozemcům dobrovolně prodávají, ale z nich některá jim tam pevnosti
vystavěti a se osaditi dovolili, z čehož co potomně pojde, čas budoucí to
ukáže.</p>

<p class=MsoNormal>Titíž Holandčané pokoušeli se léta 1594 jinou cestou z druhé
strany světa do Indií Východních po moři jeti, totiž kdež nyní stranou polední
horky velikými okolo vší Afriky na 15000 vlaských mil až do <i>Goa</i>, a odtud
do Malaky také 15000 mil jeti musejí, <i>Edoardo Lopez c. 8. lib. 2. reg.
Congo.,</i> a tak k straně půlnoční studenými kraji, okolo <i>Norvegie</i>,
Švédské, Moskevské, Tatarské země do <i>Cathay</i> a <i>Chiny,</i> o mnoho
kratší cestou projeti mínili, ale pro nedostatek potrav, lodí a moře zamrzlé na
ten čas toliko až za Novou zemi se dostali a odtud domů vrátili. <i>Gerar. de
Weer, Navig.</i></p>

<p class=MsoNormal>Před lety, dokavad císařství Trebizondské stálo, jezdívali
do Trebizondu města Benátčané, Genuenští a jiní přes moře Prostředzemní a moře
Černé, a tu zboží z Indií Východních skrze <i>Albanii</i> neb Georgiánskou zemi
na moře Chvalinské, a odtud po zemi nedaleko do Trebizondu dodávaných brali a
do našich těchto krajin vozili; ale po Tureckém těch měst dobytí a záhubě z té
plavby sešlo, a jakž jsem výš položil, z <i>Balsary</i> po řece <i>Euphrates</i>
do <i>Halepu</i> se dodávají. A o té cesty otevření pokoušelo se jedno kníže
Moskevské, skrze zemi <i>Permii</i> k řece <i>Varziga</i>, k moři Půlnočnímu,
po něm až k řece veliké <i>Oby</i> řečené, kdež jest konec zemí jeho a začátek
země i moře Tatarského, odkudž dvou měsíců cesty do města hlavního <i>Cambalu</i>
Tatara Chána jest; ale pro války, kteréž tehdáž s Tatary měl, toho předsevzetí
zanechal. <i>Ramusio disc. Soprali viag. delle spetierie. Navig. di Sebast.
Cabota.</i> A to potud o Indiích povědíno buď; kdo chce více věděti mimo výš
přivozované spisovatele, může přečísti <i>Urban. Calcet. descrip. India, Conr.
Leonem, Giov. Empoli, And. Corsoli, Joseph. Ind. navig. Joh. Mettell. Joh.
Gonsales de Mendoza, Lud. Rom. Navig.</i> a zavírku tohoto spisu mého o těch
zemích východních a Indiánských doložím další položení z druhé strany země <i>Chiny</i>,
kdo tam dále a jaké krajiny drží, abych tou prací všecken okršlek Azie po moři
přeběhl a o něm oznámil.</p>

<p class=MsoNormal>Slove pak nejbližší země, kteráž po Chině doleji jde, <i>Cathay</i>,
po ní <i>Zagathay</i>, a po té <i>Scythia</i> jináč <i>Tartaria</i>, kteráž jde
až k zemi knížete Moskevského, a ty se opět dělí více nežli na dvanáctero
království, o nichž šířiti tuto nemíním.</p>

<p class=MsoNormal>Mají také rozličné krále a knížata, jako v <i>Sarmacanda</i>
městě, odkudž onen <i>Tamerlan</i> (kterýž desetkráte stotisíc lidu, ač <i>Matt.
di Micheovo tract. 1. c. 8.</i> pokládá dvanáctekrát stotisíc) do Turek byl
vtrhl, a císaře Tureckého <i>Bajazetha</i> živého jal a do zlaté klece uzavřev
jeho k divadlu za sebou voziti dal. <i>Volater. in Geogr. Bacara a Cathay</i> a
jiní, kteřížto všickni tomu v <i>Cathay</i> poddáni jsou a jemu poplatek
dávají.</p>

<p class=MsoNormal>Ten pro rozdíl jiných sobě poddaných králův slove veliký
chán, neb Tatar chán z <i>Cathay</i>, turecky <i>Ulu Cam</i>, totiž veliký
císař, o jehož podstatnosti, síle, bohatství a řádu bylo by mnoho psáti nám k
víře nepodobného. Nebo má znamenité úrodné země, v nichž všelijaké věci k
životu našemu potřebné, jako zlato, stříbro, drahé kamení, koření, obilí,
ovoce, tkaniny hedbávné a jiné věci ve vší hojnosti se nacházejí, a vůbec za
nejbohatšího a nejpřednějšího mocnáře všeho světa se pokládá. Že pak tak málo o
něm před lety v historiích se vědělo, toho byly příčinou daleké tam cesty, pro
divoké národy a pustiny, skrze něž po zemi téměř nemožné z těchto krajin jest
se tam dopraviti; ale nyní po moři obchody tam vedou Portugalští a jiní
Evropští u velikém počtu, tak že se o jeho všem řádu a jiných znamenitých
věcech mnohem více věděti může. Pro jehožto vždy ňáké vyrozumění položím
vypsání jednoho města jeho v zemi řečené <i>Mangi</i>, v nížto samé do 1200
měst velikých a hražených jest; odkudž každý pozná, jaká sláva, řád a předivné
věci v těch všech zemích býti musejí. To město vypisujíc <i>Marco Polo lib. 2.
c. 6. 8. dei viag.</i> praví:</p>

<p class=MsoNormal>Jest město <i>Quinsai,</i> kteréž má v okršlku svém 100 mil
vlaských, českých učiní 20. Leží při jednom jezeru, a skrze město veliká řeka
teče, kteráž se na mnoho struh a příkopů velikých dělí, a přes město skrz
několikeré ulice teče; mostů praví býti v něm 12000 malých i velikých. To město
jest tím nejvíc tak rozšířené, že jsou v něm veliká náměstí. Nebo ku příkladu,
jedna ulice jde skrze město od jedné brány k druhé, v té po každých čtyřech
mílích vlaských jest náměstí čtverhrané, vůkolí dvě míle vlaské obsahující, a
do každého náměstí může se po těch struhách na lodí jeti, kdež pro všelijaké
sklady kupecké domy a kotce pěkné od kamene vystavené jsou. Na těch náměstích
nachází se nad pomyšlení množství všelijakých potrav ku potřebě, pohodlí a
rozkoši každého dne, a zvláště v trhové dny, tak že do 40 i 50 tisíc lidu na
jednom náměstí počísti by se mohlo. Mnoho by bylo vypisovati o kupeckých
krámích, řemeslnických a jiných obchodníkův, jimiž netoliko všecka náměstí jsou
při domích zastavena, ale téměř všecky ulice jich plny. <i>Pizarus hist. Pers.
lib. 9. Lazar. Soranzius.</i> Jsou tam mnohé kolleje a školy, v nichž <i>filosofii</i>
nejvíce vyučují, a zvláště <i>astrologii</i> aneb hvězdářství, až by se tam
dobře na tisíce hvězdářův našlo. Při každém náměstí jsou radnice, kdež se soudové
držívají a všelicí neřádové přetrhují. Domy mají veliké, nákladné, na spůsob
vlaských palácův vnitř i zevnitř, a při každém téměř zahrádka, v nichž s
velikou rozkoší a zvůlí skvostně živi jsou, obzvláštně ženy, kteréž velmi
krásné a bílé, nádherně přistrojené, a k cizím i domácím, beze vší překážky a
horlivosti mužův svých, vlídné a přívětivé jsou. Po ulicích nachází se dosti
koní a lodí, na nichž kdo se chce, mužského i ženského pohlaví, projeti a
provezti dáti, může toho podlé své libosti za malý úplatek dovesti. V každé
ulici města toho jest vystavená věž, vnitř i zevnitř klenutá od kamene, do
nichž, když by kde hořelo, každý své věci vnésti a tam před ohněm zachovati
může.</p>

<p class=MsoNormal>Stráže se drží silné na každém mostu, ve dne pět a v noci
zas jiných pět ponocují, a po městě jich mnoho chodí, pro povyků přetrhování, a
koho přes uloženou hodinu na ulici zastihnou, toho ráno na radnici postaví před
pány; ve dne pak šetří povalečův a žebrákův, majíce pozor, jak kdo často po
ulicech se toulá a s jakým obchodem zachází. Nebo kdo může pracovati, dají mu
dílo; kdo nemůže údy svými vládnouti, toho vedou do chorobnic bohatě nadaných.
A když v noci oheň vejde, žádný z domu nesmí, leč v té ulici obyvatelé
nejbližší a ponocní, jichž se hned sběhne některé sto i na tisíce, a ti nosí do
těch věží, co mohou. uchvátiti před ohněm, sic jiní by ztrestáni byli. Také v
tom i v jiných všech městech chán veliký strážné a vojáky své chová, jichž se,
kdyby je shloučil, na několikrát stotisíc shledati může, a těm z rok do roka
platy dává; v tomto městě do 30.000 jich drží. Aby pak v čas bouře nějaké jedni
druhé zachovati a k sobě přispěti mohli, jsou v jistých místech naschvál
nanešení vrchové, na nichž mají boudy a stráže drží; a jest-li že v kterém
úsadí co nebezpečného poznají, tedy na desku dřevěnou k tomu udělanou holí
tlukou, že se k druhému vrchu rozlíhá, a tím sobě návěští dávají a kde potřebí
se sběhnou.</p>

<p class=MsoNormal>Čeledi pokládají býti v tom městě některé sto tisíc, jako i
domův, a musí každý hospodář, když mu čeledi a dětí přibude neb ubude,
poznamenané, kdež uloženo jest, podobně i v hostinských domích, když by se kdo
do města dostal aneb z města se odebral, dáti.</p>

<p class=MsoNormal>Vůkol toho jezera velmi divná a nákladná stavení a besedy
jsou; a mezi jinými když kdo veselí neb jaké hody strojiti chce, tedy do
některého z mnohých těch paláců při jezeře vystaveného vzkáže, na kolik osob a
za jakou sumu přistrojiti mají, tehdy v čas uložený všeho hojnost od jídel,
nábytkův, služby a jiných víře skoro odporných rozkoší a zvůle za dost lacino
dostane, a jak dlouho chce, požívati může.</p>

<p class=MsoNormal>V témž městě jest zámek královský 10 mil vlaských v svém
okršlku. V tom jsou rozliční palácové mramoroví, zlatem, stříbrem a malováním
okrášlení: první jest pro přední pány a rady královské, potom pro dávání
sluchu, za tím pro vlastní byt krále a královny, a nejposléze pro ženstvo.
Všickni ti příbytkové jedni od druhých zdmi, zahradami a rybníky, v nichž
množství ryb bývá, rozděleni jsou. V tom městě a zámku <i>Ulu Cam</i> nebývá ve
mnoha letech jednou, ale bydlí obyčejně u města velikého <i>Cambalu</i>
řečeného, o němž pomíjeje psáti, toliko o paláci krátce dotknu. Jest nejprvé
zeď jedna vůkol, však čtverhraná, a každá strana 8 vlaských mil dlouhá; vůkol
těch zdí hluboké příkopy plné vody. V té každé straně zdi jest brána, do níž
jak se vejde, jest ulice do vnitřka do kola vystavená; v níž hlídači bydlejí.
Potom přichází se k jiné zdi též čtverhrané a šest mil po každé straně dlouhé,
a tu v každé zdi jest po třech branách. U těch pak obou zdi při každém rohu, a
mezi těmi kraji u prostřed zdi jsou pěkní palácové, tak že vůkol těch dvou zdí
18 palácův stojí; a v těch chovají rozličné potřeby, jako v jednom koně a
koňské úpravy neb odění, v druhém zbrojničné věci od rozličných zbraní a
střeliv lehkých, v třetím děla a k nim potřeby, a tak dále v jiných etc. Potom
jest třetí zeď z každé strany čtyry míle obsahující, a vůkol té tolikéž osm
palácův vystaveno jest, v nichž poklady a oděvy chánovy se chovají. Mezi těmi
trojíma zdmi jsou louky, zahrady, lesy, rybníky, zvěř, ptactvo rozličné, až
jest se čemu podiviti. V té třetí ohradě prostřed místa jest hlavní palác
chánův, v němž jsou večeřadla, komory a pokojové nad míru ozdobení, a z každé
strany stupně mramorové rozličných barev do něho jdou. Tu se nemůže vypraviti,
jaké bohatství v pokojích a slavné věci viděti se mohou, a vůbec není na světě
podobného stavení, ani snad rovného bohatství v takové pospolnosti.</p>

<p class=MsoNormal>Chán když někam jede na procházku, vždycky má 12000
strážných na koních při sobě, kromě knížat a panstva s jich komonstvem, jichž v
rozličných a nákladných oblecích do několika tisíc učiní.</p>

<p class=MsoNormal>Když na myslivost jezdí, tu mnoho tisíc samých myslivcův,
psův, jestřábův a jiného ptactva, též mnoho leopardů a jiných zvířat s sebou
vede, s nimiž dvůr, totiž panstvo a ženstvo všecko jede, a pod stany, jichž některé
sto pospolu jest, některou neděli bydlí, vždy místa proměňujíc, jinam a jinam
se projíždějí, někdy mezi vody, někdy mezi hory a lesy, a jinam s nesčíslným
nákladem a s nevypravitedlnou slávou.</p>

<p class=MsoNormal>Důchodův stálých má do 23 millionův zlata, kteříž na jaký
spůsob se mu scházejí, jaké vydání proti tomu má, jaký řád při lidu vojenském,
item při správě politické zachovává; item o dvoru vedení, o náboženství a
zemích pod moc jeho náležejících, obchodech a živnostech v nich poddaných jeho,
vypisují <i>Marco Polo dei Viag. Montevilla dei Viaggi.</i> Toho toliko na
zavírku doložím, že ti Tataři, kteříž se do Uher dostávají, nejsou z těch
východních Tatarův Katajských, ale jsou z Evropy, latině z <i>Sarmatia a z
Scythia,</i> na díle Turku, něco knížeti Moskevskému, a ostatek velikému kánu,
však pod správou svých zvláštních vrchností poddáni. Ti bydlejí v zemích
pustých, neúrodných a nepřístupných pro zimu, pro vody a neúrodu. Protož jest
národ divoký, bez náboženství, řádu dobrého a jiných dobrých věcí na lidi
náležejících; nemají mnoho měst, nežli jako Arabi tak se po zemi semotam s
dobytky a s čeledí toulají, a kdo. jich potřebuje, tomu slouží. Pročež k Turkům
na mzdu táhnou, vědouce že sobě v těch zemích blíže křesťanstva více nežli doma
uloviti mohou; a také Turek jistý plat roční dává jednomu tatarskému knížeti,
kterýž jest povinen Turku lidu tatarského spotřebu, však na mzdu vypraviti. Ti
se dělí rozdílnými jmeny od Katajských, Bokarských a Sarmakandských, kteříž
města a dobrý řád mají, totižto jednak Prekopitští, Rosanští, Nagajenští,
Kasachenští, Zanolenští a Turkomanští slovou a s oněmino malé obecenství mají;
o nichž vypisují <i>Matth. di Micheovo tractato 1. 2. et 3. Aless. Gvagnino
nella descr. della Sarmatia etc. Caterino Zen. nell Viag. Sigi. Baro de
Herbersteino Legat. Hayton Armeno nell‘ Hist.</i> a jiní.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165230">Kapitola 17.</a></h1>

<p class=MsoNormal align=center style='text-align:center'><b>O našem se
navrácení do města Cairu.</b></p>

<p class=MsoNormal>&nbsp;</p>

<p class=MsoNormal>Při konci kapitoly 13. bylo oznámeno, jakým jsme spůsobem do
ležení arabského z cesty od hory Sinai přijeli; již pak nyní, kterak se s námi
potom dálo, psáti budu.</p>

<p class=MsoNormal>Dne dvacátého šestého měsíce Října, to bylo v pondělí po
svaté Voršile, přivstali jsme sobě za raní, a jakž svítalo, tehdy nemohše na
těch velbloudích, na nichž jsme přijeli, nikam dále pro ustání jejich, šli jsme
s naším mouřenínem pěšky do <i>Cairu</i>, až jsme okolo tří hodin na den do
města a příbytku našeho ve zdraví přišli. Tu každý porozuměti může, že jest nás
pan consul a všickni jeho rádi viděli. My pak po té naší dlouhé procházce
nemeškali jsme sobě dobrý oběd dáti přistrojiti (neb jsme toho všickni napořád
hned dobře potřebovali); než vína neměvše, vodu toliko z Nilu píti jsme musili,
ale i ta nám tak vděčná a chutná byla, proti těm arabským, nečistým, smradlavým
a slaným vodám, jakoby víno proti dobré vodě býti mohlo. Náš mouřenín byv
obědem dobrým od nás chován, poděkování nám učinil, a mně mé cikýny, kteréž
jsem mu na poušti k věrné ruce schovati dal, upřímně vrátil, a po té do svého
obydlí odešel.</p>

<p class=MsoNormal>A takž tehdy tu cestu k hoře Sinai začavše 8, dne měsíce
Října, vykonali jsme 26. téhož měsíce, to jest v 18 dnech, s velikým podivením
pana <i>consula</i> a jiných, kteříž ji nikdy v těch horkých časích tak brzo od
žádného vykonanou nepamatovali. V tom čase tovaryši a spolupoutníci naši,
kteříž s námi z Jerusaléma přijeli, nás z <i>Cairu</i> odjeli do Alexandrie,
nemyslíce abychom se pokud živi odtud vrátiti měli.</p>

<p class=MsoNormal>Dne dvacátého sedmého téhož měsíce, vyšedše ráno z příbytku
a tulmač náš s námi, procházeli jsme se po městě, spatřujíce onde i onde
všecko, nač jsme jen přišli. A v tom viděli jsme také najímati vojáky na mzdu
proti nám křesťanům do Uher; nebo chodilo tam několik osob Turkův, jakoby
vůdcové byli, a před nimi jeden na malý buben jednou rukou bubnoval, a druhou
rukou drže píšťalku v ústech, pískal; k těm kdož zapsán býti chtěl, přistoupil
a s nimi chodil, než malý závdavek bral, jen kolikos mejdinů, a ti, kteříž se
zapsati dávali, každý sobě pérko za tulbant vstrčil, na znamení toho, že jest
vojákem, aby měl větší svobodu. Ale velmi jich málo se najímalo, a to proto, že
předešlých let v velikých zástupích ven z země do Uher se vyvedli, a sotva z 15
jeden se domů vracel. Nebo nadáli se ponejprv; že v Uhřích tak dětinská vojna
jest, jako u nich, kdež více nájezdy činí a loupeží hledí, nežli bitev, půtek a
útokův při dobývání pevností. Protož poznavše že tam žertu není, a že tam
takový zisk měli, jakoby na nedvědí kůži pili, nepříliš se tam táhli; majíce
také, jakožto lidé z horkých zemí, tyto naše krajiny přirození svému odporné
strany zimy, větrů a těžkých prací, jimž oni nezvykli, tak že jich málo koliks
z té vší krajiny a z tak lidnatého města se našlo, kteříž se na tu vojnu
vydávali; jakž o nich nížeji (nebo s námi do <i>Rosetty</i> táhli) dotčeno
bude.</p>

<p class=MsoNormal>Po dobré zase chvíli vrátili jsme se do příbytku k obědu; po
obědě na tom jsme se snesli, abychom, byvše po té cestě tak unaveni, uprášeni a
velice zašpiněni, do lázně šli a se zmyli. A protož šli jsme s tulmačem naším k
lázni od hospody naší nejbližší, kteráž však za několika ulicemi podál byla. K
té když jsme přišli, ptal se zdaleka přede dveřmi tulmač, byl-li by kdo tam? I
dána mu odpověď, že se myjí v ní ženy. Tedy šli jsme k jiné, a přiblíživše se k
ní, dali jsme se ptáti, jaké by se tam pohlaví mylo? I bylo nám za odpověd
dáno, že také ženy. Opět šli jsme k třetí, ale i tu pro ženy jsme přístupu
neměli; potom k páté, šesté i více, ptajíce se vždy a hledajíce s velikou naší
obtížností, po daleké té chůzi a ustání našem, příhodnosti k zmytí; a již jsme
mínili zas do hospody se obrátiti; mezi tím však jsme na jednu vždy přišli, v
níž že by mužské pohlaví tehdáž bylo; zprávu jsme měli. Do té tehdy jsme vešli
a přišli jsme místo síně pod klenutí, na spůsob ambitů a loubí klášterských,
kteréž vůkol dvorečku neb plácku neklenutého a otevřeného stálo, staří je
jmenovali latině <i>apodiarium</i>. Tu jsme viděli mnoho chasy turecké a
pohanské, vždycky jednoho vedlé druhého, v obzvláštních udělaných do zdí
výstupcích a poloklenutých, zpředu pak otevřených, na lavicích vyzděných zvýši
do kolenou, rohožemi přistřených seděti, se obláčeti a jiné svláčeti. Na tom
dvorečku byla pěkná z mramoru čtverhraně stavená kašna, do níž studená a čistá
voda tekla, kterouž do lázně a jinam, kde potřebí bylo, brali a jí užívali.</p>

<p class=MsoNormal>I ohlédajíce se, kde bychom prázdné výstupky pro nás našli,
s tom přišel k nám lazebník a vedl nás do jednoho prázdného, a tu nám místo
rouchy po kusu modrého plátna, jímž bychom se zastřeli, vrhl, a k tomu malou
medeničku mosaznou, v níž bychom vodu měli a z ní se splakovali, každému
přinesl. Takž tehdy spravivše se, byli jsme od téhož lazebníka do lázně uvedeni,
a naše šaty, tak jako jiných všech, byly pilně hlídány od jisté osoby k tomu
nařízené, kterýž sloul za starodávna capsarius. Tu jsme spatřili znamenitou
lázeň, vnitř prostrannou, naskrze klenutou a nákladně stavenou, dlážděnou
rozličných barev mramorem, též i jinde po stěnách obkládanou. U prostřed
klenutí v stropě bylo široké okno z pěkných skol, nímž samým světlo do lázně
vcházelo. Lavice a svrchnice byly z hlazeného mramoru, na nichž mnoho lidu
sedělo i po zemi leželo. Tolikéž vůkol té lázně byli výstupci jeden vedlé
druhého, s dveřmi zavřenými, z těch do jednoho lazebník nás uvedl, abychom bez
překážky turecké sami v něm s pokojem býti mohli; však za takové pohodlí musí
se mu obzvláštně platiti, což se i nám učiniti dostalo. Ten výstupek byl jako nějaká
kaplička a nákladně stavený, též lavice a podlaha mramorová v něm byla, a po
jedné straně ve zdi byli tři mosazní čepové: z jednoho tekla horká, z druhého
vlažná, z třetího studená voda s dostatkem, kterouž jsme sobě točili podlé naší
libosti. To pak nejdivněji nám bylo, že ani v tom výstupku, ani v veliké lázni
žádných kamen ani děr jsme neviděli, kudy tam horko šlo, a však bylo velmi
horko nejinak než jako u nás v dobře vytopené lázni. Zatím když jsme se chvílku
pozpotili a pohřili, přišel tentýž lazebník, aby nám posloužil. A tu nás
jednoho po druhém po všem těle drbal, třel a otíral šatem přes ruce obaleným,
jako u nás ostrým a namydleným pytlíkem obyčej jest. Potom nám na zem se
položiti a roztáhnouti kázal, tu nás divně za ruce, za nohy vzhůru táhl a
třásl, jakoby z nás duši vytřásti chtěl, semotam obracel a rukama po hřbetu
tlačil a tiskl, až nás jedním kolenem naklekoval a se zapíral; což v pravdě nám
nerci-li k smíchu podobné, ale víc strašlivé býti se zdálo, aby snad někomu
kloubů aneb příhbí nepřetočil, neb kostí nepolámal, ač jest s námi milostivě
nakládal, věda snad že jsme my takovému nelibému pohodlí nezvykli; nebo jiným
nastoupí oběma nohama na záda a drže se rukama za ramena, nohama mu dolů po
hřbetě se vozí a klouzá, a to též z předu po těle činí a po stranách, až všudy
kosti praštějí; však jako tomu navyklým žádnému nic neuškodí, nýbrž jako u nás
kdo se namůže, a jak říkáme, hřbetu zlámaného jest, se potáhne a zatřese,
polehčení poznává, tak tuto také jakoby se jim klouby a kosti ponapravily,
lépeji se mají a čerstvější bývají; ano i my jsme také spůsobilejší a ohbitější
byli. Potom nás obmyl a po těle splákl, kromě hlav tak nechal; oni sic sobě
hlavy zároveň s celým životem mývají, proto že je břitvou oholené nosí, a jich
zvláštně nemyjí jako u nás; my tedy chtěli-li jsme špíny s hlav pozbyti, sami
jsme je sobě zmýti musili.</p>

<p class=MsoNormal>Takový spůsob mytí a lázní ještě zachovávají Turci a jiní v
těch zemích národové hned tam od času starých pohanův, kteřížto více z rozkoší,
aby těla svá oleji a mastmi vonnými mazali a po vypocení se kůži natírali,
nežli pro obmytí špíny, lázní mnoho užívali. Nebo hned nejprvé u asiatických
národů nad jiné rozkošem oddaných pošly neb býti počaly lázně, a ty potom i do
Evropy se dostaly, zvláště do Říma, kdež tehdáž stolice císařův Římských byla.
Tu lázně byly staveny s nesmírným nákladem, jako nějaká městečka a hrady, v
nichž byli lesové, rybníky, divné besídky, hospody, a v těch všelijaké hry,
kratochvíle a rozkoše až přes příliš provozovány byly, a co se jen od rozkoší
vymysliti mohlo, mužskému i ženskému pohlaví, všeho toho se povolovalo, tak že
tam velicí páni, aneb kdokoli chtěl na své peníze živ pobyti skvostně a je
marně utratiti, ve dne i v noci tam bývávali. O čemž <i>Plin. in epist.,
Spartianus, Lampridius, Julius Capitolinus, Barth. Marlianus topog. urb. Roma,
Joh. Servilius de mir. antiq. oper.</i> a jiní vypisují, a lázně ty <i>thermas</i>
jmenují.</p>

<p class=MsoNormal>Přes to však ještě i pro příčiny jiné Turci pilni jsou lázní
a častého mytí. Nebo v zákoně jich zapovědíno jest do mešitu jíti, anebo se
doma modliti, dřív než by špína s těla byla smyta; anebo tělo, byť prvé čisté
bylo, předce obmyti musejí, proto že oni věří tomu, že tou vodou živelnou a
splakováním zevnitřní špíny s těla tak hříchův svých vnitř pozbývají a se
očišťují. Čemuž dávno před nimi i pohané věřili a to tak zachovávali, jakž jest
tomu rozuměti z <i>Pausania lib. 2. Virg. lib. 2. Eneid. et 6.</i> ibid. Ženy
pak jejich, ač vždycky uzavírané v domích jsou a nikam ven nerci-li vyjíti, ale
ani vyhlédnouti nesmějí, však pod zámyslem náboženství a očišťování tím častěji
do lázní chodí, aby tudy muže své oklamávaly, a někam jinam, jakž se které hodí
a zlíbí třebas na milovánky ušinuly, anebo sprosta drobet se z domův projdouce,
provětřily. Nebo muži vědouce, že žádné mužské pohlaví do lázně, v kteréž ženy
jsou, nesmí jíti, ani tam jim kdo jiný krom ženského pohlaví přisluhuje, na to
se bezpečí a nemyslí, aby se pod tím jaké lotrovství, jakovéž u nich zhusta se
děje, konati mohlo. Jakož pak táž příčina byla, že jsme my se od jedné lázně k
druhé toulati musili, poněvadž jest přísně a pod hrdlem zapovědíno do lázní, v
kterých by se ženy myly, nevcházeti.</p>

<p class=MsoNormal>Slavné, bohaté paní mají své lázně v domích, v pěkných a
rozkošných zahradách, nákladně pěkně vystavené, v těch se mývají a jedny druhé
se k sobě s zástupy čeledí a kleštěncův i také děveček zoví, a od půl dne do
druhého se myjíce, spolu kratochvilí, laškují a se zabývají.</p>

<p class=MsoNormal>Do obecních lázní obzvláštně rády chodívají, a tam často v
zástupích se scházívají, aby jedna druhou odrbávala a myla; a takž vespolek v
libých rozkošech oplývají, že když druhdy zvědí, v které lázni neb ulici pěkná
osoba, bud že ona panna neb žena jest, pro tu naschvál jako jiné feny lezou, a
zdaleka do lázně půjdou, aby se na ni podívaly, a jí mohou-li posluhovaly,
nejináč jí na službu hledíce, než jakoby mužské pohlaví byly, jakovéž ženy k
pohlaví svému zapálené a chlipné vypisují <i>Suidas</i> a <i>Martialis</i>,
jmenujíce je <i>tribades</i>. Když do lázně jíti mají, připravují se co mohou
do nejpěknějších šatův, a jedna děvečka nosí na hlavě nádobu, buď cínovou,
stříbrnou aneb měděnou, v níž patuchy, čechlíky a jiné své šperky mají, a to
vše přikryjí šatem hedbávným a tkanicemi aneb pasamány premovaným; jiná děvečka
nosí koberec, na němž paní sedává; jiná nese košík neb truhličku, do něhož klénoty
a jiné věci paní schovává, a tak dále.</p>

<p class=MsoNormal>Jestiť pak každému národu dovoleno do lázně choditi, a
jedněm jako druhým rádi posluhují, a to za špatné peníze, a místem jsou lázně
nadané a své důchody mají, v nichž se znamenité pohodlí lidem činí a prokazuje,
z nichž také jedny nad druhé nákladněji stavené jsou, a ta, v níž jsme byli,
jedna z nejchatrnějších byla, a několik set jich v <i>Cairu</i> býti praví.</p>

<p class=MsoNormal>V Jerusalémě sic jsou také lázně, velmi pěkně vystavené a
rozkošné, s mnohými pokoji a sklípky, avšak asiatské je převyšují.</p>

<p class=MsoNormal>V lázních tureckých dávají sobě muži břitvou brady a hlavy
holiti, jinde pak po těle, jako i ženské pohlaví, žádných vlasův netrpí, nýbrž
je sobě pokaždé, jak jim málo povyrostou, mastí jakousi, kterouž <i>rusma</i>
jmenují, shánějí; tou když natrou mezi pocením se místa vlasatá, tehdy ní bez
bolesti vlasy vytáhnou a setrou, jakoby jich nikdy nebylo, a tudy holého těla
jsou. <i>Leon. Fioravanti del comp. dei secreti ration.</i> vypisuje <i>receptu</i>
takové masti, též jak by se vlasy na obočích černiti měly, na čemž Turkyně
mnoho zakládají a tím pyšnějí, <i>lib. 4. c. 13. 14. 15.</i> a v knize jiné <i>de
Capricci medicinali cap. 88.</i> A vůbec nadevšecko jiné v lázni velmi tiše a
uctivě se chovají, daleko jiným spůsobem, nežli kde mužské a ženské pohlaví
vesměs v jedné lázni i v jedné vodě se mývají, jakž se to v Švýcařích, v Baden
a <i>Vallis</i> i v Denemarku a jinde místy podnes děje. O <i>Valliských</i>
píše Casp. Collinus, Sedunus. O Badenských vařích, jak sobě v nich mužské i
ženské pohlaví nestoudně provozuje, <i>Poggius Florent. inter epist. En. Sylvii
epist. 4. 2. 5</i>. My potom po dobré půl druhé hodině, zmyvše se dobře, vyšli
jsme z lázně k místu, kde jsme se svláčeli, a po té majíce pryč odjíti, kázali
jsme se ptáti, co bychom od lázně měli dáti, a domnívajíce se, že mnoho budou
od nás chtíti míti; a oni toliko dva mejdiny od osoby žádali, kteréž jsme jim s
ochotností dali, a odtud v pokoji odešli.</p>

<p class=MsoNormal>Vracujíce se do hospody, potkali jsme se v jedné široké
ulici s zástupem lidu proti nám jdoucího a velmi hlasitě křičícího, jehož jsme
se ulekli; ale dal nám zprávu tulmač, že mrtvého k hrobu nesou, abychom s cesty
na stranu ustoupili, což jsme hned zdaleka učinili. I šlo nejprv množství lidu
napřed, za lidem tím kněží jejich před marami, křičíce jeden přes druhého co
nejvíce mohli; zacpávajíce sobě oběma rukama uši, snad proto, aby se neohlušili
vespolek; za nimi nesli máry na ramenou a tělo mrtvé v truhle, kteráž byla
přikryta pokryvadlem, a na jednom konci v hlavách tulbant turecký postaven byl.
Za marami šlo množství žen s zakrytými tvářemi, však ne bez pláče a křiku
hlasitého, naposledy lidu obecní zástup, ten zavíral a nás minul, odkudž jsme
potomně bez překážky do hospody naší došli.</p>

<p class=MsoNormal>Dvacátého osmého dne, totiž ve středu na den svatých Šimona
a Judy, přišel k nám ráno janičar, rodilý Francouz a poturčilý, s kterýmž jsme
dali promluviti, aby nás za město k spatření pyramid a <i>mumii</i> vyprovodil;
ten nám oznámil, že jest ven z města vysílal přezvěděti, mohli-li bychom pro
vody a zátoky toho času z Nilu řeky jdoucí k ní dojeti, ale že zprávu má, že v
některých místech mosty voda pobrala, tak že na ten čas tam se dostati nám
možné nebylo; pročež musili jsme na tom předešlém jich s vrchu zámeckého
spatřování bezděk přestati. Avšak vedlé toho zdaleka spatření i od jiných vzaté
zprávy mohu tuto o nich poznamenati.</p>

<p class=MsoNormal>Měli ten obyčej Egyptčané (věříce o z mrtvých vzkříšení)
těla mrtvých nepáliti jako Římané, ani do země pro v zem se obrácení jako
Řekové pohřbovati, ale aby do vzkříšení trvánlivá učiněna byla, je balsamovali
a natírali, buď balsamem aneb aloem, myrrou, smolou cedrovou, solí a co jiného
k tomu náležitého měli, a jak kdo možný byl, mrtvého svého v šaty pěkné neb
prosté obáleli, a v místo suché, jako do sklepův suchých, písku aneb truhel
kamenných kladli, a takovým spůsobem nesčíslný počet těl mrtvých neporušených
zachovali; a ještě podnes mrtvé své v místa pustá, kamenitá, neúrodná a k
ničemuž jinému nespůsobná kladou a schovávají, což také po všem tureckém
panství od křesťanův i od Turkův se zachovává.</p>

<p class=MsoNormal>A protož v těch místech s strany polední přes řeku <i>Nilus</i>
blízko od města <i>Cairu</i>, kdež se africké pustiny písčité začínají a z té
strany Egypt neúrodný jest, tu jsou staří Cairu obyvatelé i nynější všickni
místo pohřbům svých těl mrtvých obrali, sklepy v zemi vzdělali, jiní hroby ven
z země, jiní desky, věže a jiná nákladná stavení na památku a slávu rodů svých
vystavěti dali, tak že se v tom místě několik set kamenných sloupů
čtverhraných, jiných opět okrouhlých, a soch velikých, věží od spodku širokých
a k vrchu kuželatých; item desk aneb hromady kamení narovnaných neb nakladených
nachází, o nichž o všech dlouho by bylo psáti, toliko tuto něco o <i>pyramidech</i>
dotknu.</p>

<p class=MsoNormal>Ty věže tak jsou nazvané od řeckého slova <i>pyr</i>, totiž
oheň, a to proto, že dole od spodku široce, k vrchu pak čím výše tím úže se stavěly,
tak rovně jako každý oheň svým vrchem k úzku směřuje a se ztenčuje, tak tyto,
aneb jako diamant špičatě k vrchu staveny byly a jsou.</p>

<p class=MsoNormal>Mezi jinými mnohými, kteréž se v těch místech a píscích
nacházejí, nejpřednější tři pyramidy jsou, o nichž staří i novotní historikové
mnoho vypisují, a mezi sedmi divy světa je pokládají. <i>Plinius lib. 36. c.
12. Herod. lib. 2.</i> a jiní staří historikové, jež <i>Plinius</i> vyčítá,
mezi jinými věcmi toto o nich píší: že jest na nich dělalo čtyřikrát sto tisíc
lidu, každého čtvrt léta jedno sto tisíc lidu kamení lámalo v Arabii skalnaté,
a to přes pouště až k Nilu dodávali, a přes řeku na místo, kdež nyní stojí, a
sedmdesáte osm let na těch třech stavěli, a na jedné největší 20 let. Na
dělníky vynaloženo na samou cibuli, česnek, krom nádobí, dobytkův a jiných
pokrmův, tisíc a osm set centnéřů, to jest tisíc tisíců a osmdesáte tisíc
korun, jakž <i>Pierre Messiees div. Lecons, trois. patr. c. 32.</i> vypravují.
A není divu, že jsou se králové tehdejší v taková díla a stavení měst, věží a
pevností vydávali; nebo máme toho důvod z písem svatých, že jest Josef všecken
lid Egyptský v otroctví a služebnost v čas drahoty sedm let trvající přivedl,
tak že nechtěli-li jsou králové svého práva potratiti, vymýšleli na lid poddaný
všelijaké a zbytečné roboty; a na samém lidu Israelském příklad máme, jichž
tehdáž šestkrát stotisíc mužův bylo, krom žen a dětí, a den po dni k stavení
robotovati musili, že jsou ovšem tehdáž také něco nového dělali, a skrze to od
králův své vychování a stravu měli.</p>

<p class=MsoNormal>O největší a nejpřednější píše <i>Herodolus</i> a jiní
historikové, že ji nějaký král <i>Chemmis</i> neb <i>Cheopis</i> vystavěti dal,
a podnes v celosti zůstává, ačkoli na tři tisíce let stojí. Jest čtverhraná, a
jakž <i>Diodorus</i> poznamenal, že každá strana při zemi tisíc šest set a
osmdesát střevíců zšíři jest, a však <i>du Villamont es voyages lib. 3. c. 13.</i>
měřiv ji před málo kolikas lety, každou stranu po 400 kročejů, a kročej po půl
třetím střevíci počítajíc, pokládá jeden tisíc noh, vůkolí čtyři tisíce. <i>Boterus
lib. 3.</i> píše, že něco více nežli půl míle vlaské při zemi v okršlku svém
jest. Vysokou pokládá ji <i>Herodotus</i> 8 honův, hon 240 noh dlouhý, učinilo
by 1920 noh zvýši; Diodorus 6 honův, učiní 1440 střevíců. Ale novotní
spisovatelé počítají po stupních, kteréž od země až do vrchu vůkol a vůkol
zevnitř jdou, jichž počítají 250 a každý 5 střevíců vysoký, střevíc pak 10
prstův dlouhý, což by učinilo 1250 střevícův. <i>Bellon. lib. 2. Pet. Martyre
Milannese etc.</i> Kamení jest velmi tvrdé a veliké, a jakž <i>Pompon</i>. Mela
pokládá, nejmenší kus 30 noh jest zšíři; avšak tehdejších časův neměli takových
nástrojův a spůsobův k vyzdvihování kamení a jiných potřeb, jako nyní, tak že
staří spisovatelé jináč nesoudí, nežli že jsou pracně rukama a sochory takové
kamení od jednoho schodu neb stupně na druhý váleti a sázeti musili, což by se
nyní našim dělníkům za nemožné býti zdálo.</p>

<p class=MsoNormal>Na vrchu nahoře, ač se nezdá, aby co bylo, však jest tam
místo čtverhrané, a z každé strany pěti střevíců, a to z jednoho kusu kamene,
což velmi divné jest na takovou výš tak veliký kámen vyzdvihnouti a vsaditi.
Také jest jistá věc, že byť nejsilnější střelec z lučiště šíp, stoje nahoře, do
povětří přímo vystřelil, nemůže spodku u základu přestřeliti, ale pokaždé šíp
na stupně padne, z čehož se veliká šíř souditi může. A vůbec není a neměla by
slouti věže, ale kamenným neb vystaveným vrchem, proto že také po vší zemi
Egyptské se spatřují a nejináč nežli jako nějací vrchové býti se zdají. Při
spodku jsou pahrbkové písčití, jimiž se základ zanáší a zasýpá, tak že mnohem
hlouběji pod zemí jsou, nežli předešle byly. A to znáti z té díry, kterouž se
dolů do vnitřka leze; nebo do ní. se nyní vcházeti nemůže dveřmi při základě
udělanými, proto že jsou velmi hluboko pískem zasuté, než oknem se tam lézti
musí. Jsou pak vnitř komory z mramoru černého a strakatého vystaveny, a v jedné
hrob z černého a jednoho kusu mramoru, jejž ten král, kterýž ji vystavěti dal,
sobě ku pohřbu připravil.</p>

<p class=MsoNormal>Druhou pyramidu stavěl <i>Cephus</i>, bratr krále <i>Lhemnisa</i>,
kteráž o mnoho menší i prostější jest. Spodek jest 625 střevíců na každé
straně. Nemá žádných stupňův zevnitř ani vnitř, tak že se nahoru na ni nemůže
jíti, a vnitř plně vystavená jest a není, prázdná jako první. Jest čtverhraná a
špičatá, žeby sotva jeden člověk na vrchu ostáti mohl, ješto na první přes
padesáte osob volně státi může. A však mnoho stála krále toho, jehožto předek
vydav se ze všech důchodův na stavení první, tento pak aby vždy nějakým
spůsobem peněz nabýval, jedinou dceru svou, a to velmi krásnou, k tomu přivedl,
že jest za jistou mzdu peněz aneb počet vozův a kamení k té věži, svého těla
jednomu každému propůjčovati musila, aby takovým prostředkem k vystavení jí
otec její dostačiti mohl; o čemž <i>Herodotus lib. 2</i> píše.</p>

<p class=MsoNormal>Následuje třetí, kteráž nejmenší jest. O té píše <i>Herodotus</i>,
že ji vystavěl král <i>Mycerinus</i>, syn bratra krále <i>Cophis</i>; ale větší
počet, jako <i>Plinius</i> a jiní, přivlastňují to stavení nějaké <i>Rhodoppe</i>
nevěstce, kterážto byvši ponejprv s Ezopem v chudobě a otroctví služebném,
skrze svou vlídnost, krásu a výmluvnost potomně tak vznešená nevěstka byla, že
k ní těch časův králové, knížata a páni zdaleka na milovánky jezdili a za
služby její bohatě jí platili; odkudž takového bohatství nabyla, že tuto, ač
menší, však nákladnější na svůj groš vystavěti dala. <i>Plinius ibid.</i> Nebo
od země na 22 noh zvýši jest vystavená z černého mramoru mouřeninského, <i>Basalles</i>
řečeného a velmi drahého, ostatek z bílého mramoru až do vrchu, a však od
spodku až nahoru po všech stranách obrazy a podobami rozličných zvířat a
znamení v ní vytesanými ozdobená, kteréž všecky jisté věci historické a paměti
hodné znamenaly; jakéž obrazce egyptské vypisuje a vykládá <i>Orus</i> v knize <i>Hierogl.</i>
Při každé straně obsahuje dýl 363 střevícův; výš její neví se, proto že na ni
nahoru tolikéž jako na druhou se nemůže jíti.</p>

<p class=MsoNormal>Naposledy jest také podivná věc v témž okolí a položení
totiž hlava a tvář jako člověčí s krkem proti <i>Cairu</i> obrácená, a velmi
mistrovsky nos, oči, ústa, čelo, líce, uši a jiné vlastnosti hlavy vytesané má,
že se čemu diviti, kterak to vše tak dlouhý čas v celosti trvati může. <i>Plinius</i>
vypisuje tu hlavu a míru její, totiž že jest na výš 140 střevícův, a okršlek
neb okrouhlost hlavy vůkol čela a židovin z předu i zadu 102 střevícův, a to
vše jediný kus a celistvý mramor jest, tak že netoliko vytesání ale i přivezení
tak velikého kamene ku podivu každému býti musí. <i>Mons. de Villamont lib. 3.</i>
píše, že není nežli 92 střevíců vysoká.</p>

<p class=MsoNormal>Byla pak ta hlava hrobem krále <i>Amasis</i>, v níž pochován
byl. <i>Plinius</i>. O kterémž králi píše se, že jest dal dům udělati z jednoho
kusu kamene, kterýž zevnitř byl 21 loket dlouhý a 14 široký, 8 vysoký, a
vytesané pokoje měl, kterýž 2000 lidu po tři léta dělalo. <i>Herodotus.</i>
Někteří praví, že byla modla, a že někdy Egyptčanův bohem byla, z níž satan od
slunce východu až do západu na dotázky odpovědi dával. Tolikéž o ní píše <i>Blase
de Vinegere, es images de plattepeint. de Philostrate,</i> a dokládá, že
neštěstí příčinou bývá tomu, kdo na ni na vrch hlavy leze a chodí; a příklad
toho na jednom Francouzu tehdáž stalý přivozuje, že z všetečnosti, slyše o tom,
nahoru vylezl, avšak jeda odtud zase do města <i>Cairu</i>, že jej kůň, na němž
seděl, s sebe shodil a zabil.</p>

<p class=MsoNormal>Učiniv výše zmínku, kterak jsou předešlí obyvatelé <i>Cairu</i>
v těch místech těla mrtvá pochovávali, vzal jsem toho dostatečnou zprávu, že v
témž položení nedaleko městečka <i>Zaccara</i>, okolo půl druhé míle české od <i>Cairu</i>,
jest vědoma díra zahražená prkny, kteráž se však písky zanáší, a pokaždé musí
býti vyčišťována, když kdo skrze ni dolů chce jíti. Nebo když poutníci tam
přijíždějí, z úplatku rádi je tam pustí. Kteroužto děrou přichází se pod zemí
do mnohých a rozličných sklepův a komor v skále vytesaných, v některých že jsou
dvéře kamenné, a v těch že se nachází do několika tisíc těl mrtvých
balsamovaných a jináč mazaných, v šaty a plátna vonná obalených, kteráž že po
starodávnu rozličně přistrojená jsou, s nehty pozlacenými a jináč barvenými; a
ta v celosti zůstávají, krom že černá jsou a seschlá, a jako v komíně zudilá;
vlasy jaké barvy byly, v celosti znáti, což jsem v Cairu v jednom krámě, kdež
jich několik prodali do Benátek, vše očitě a bedlivě spatřil. Nebo věděti
sluší, že je do Evropy vozí za veliké. peníze, a hned na sta jedno kupujíce,
však kradmo pro Turky, kteříž nám nepřejí tak vzácného lékařství, z nichž se
strojiti může k nejtěžším nemocem. A jistě není dobře spravená ta apatéka, v
níž by se vždy nějaký kus těla takového nenacházel.</p>

<p class=MsoNormal>Slovou pak těla taková balsamovaná a z těch zemí přivezená <i>mumiae</i>
po latinsku, kteréž mimo jiné nemoci, obzvláštně pro vnitřní krve sražení,
vředy, zlé povětří prospěšné jsou a velmi vzácné, jakž <i>Bellon. lib. 2. c. 4.
7.</i> píše, že král František první toho jmena Francký, když kam jel, vždycky
kus té <i>mumie</i> a <i>rhabarbarum, terra; sigillata etc.</i> v krabici s
sebou vozil, pro náhlou potřebu; jakož pak i J. M. C, celou takovou <i>mumii</i>,
totiž celého člověka, míti ráčí, kteréhož když jsem viděl majícího červeně
obarvené nehty, poznal jsem, že z Egypta přivezen býti musí. Staří jí také
užívali, jakž <i>Galenus libro 2. de Dynamid. spur.</i> receptu z ní udělanou
vypisuje.</p>

<p class=MsoNormal>Mimo dotčené místo nacházejí se ty mumie podnes ledakdes v
tom položení pustém, v hrobích kamenných a sklípcích obzvláštních, i takto v
holých píscích zahrabané, a při některých prsteny, náušnice, náramky zlaté, a
divné staré ozdoby se nacházejí, kteréž Turci potom kradmo prodají, anebo zase
někam zahrabí. Píší také někteří věc divnou strany těch těl mrtvých v těch
místech pohřbených, jako <i>Alvigi di Giov. nell. viag. Jacob Vormser etc.</i>
Albrecht hrabě z Lowensteina v putováních svých a jiní, načež jsem se s
pilností vyptal a to za jistou pravdu v Cairu sobě jsem praviti dal: že v těch
místech každého roku jednou, a to měsíce Března, ten čtvrtek po neděli <i>Latare</i>,
od večera čtvrtku až do rána na sobotu, těla mrtvá, některá celá a obalená,
některých ruce, nohy a tak dále z země vystupují a nad zemí se ukazují
nepohnutedlně za některou hodinu, a potom jak patrně vynikají z země, tak zas
do země sstupují a se tratí, s velikým podivením přístojícího množství lidu,
kterýchž na tisíce k tomu času z <i>Cairu</i> tam chodí, jedni se tam modlí,
jiní dívají, těch těl dotýkají, a jmenují ten čas z mrtvých vstání. Což božím-li
či ďáblovým působením se děje, pobožnému čtenáři k uvážení toho zanechávám.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165231">Kapitola 18.</a></h1>

<p class=MsoNormal align=center style='text-align:center'><b>O našem se po
městě Cairu procházení, a co jsme v něm viděli; též krátké vypsání téhož města
Cairu.</b></p>

<p class=MsoNormal>&nbsp;</p>

<p class=MsoNormal>Nemohše tedy, jakž výš řečeno, k těm pyramidám ven z města
pro vody vyjeti, i abychom času užili k jiným věcem, dali jsme se do procházení
ulic a k spatřování všeho, co bychom jen mohli spatřiti. A nejprvé šli jsme
skrze jednu přední ulici města, od brány Nansre až k bráně Zuaila, v níž
nejpřednější kupci a páni bydlí; v té několik kollejí a škol vystavených jest,
a nejpřednější <i>Gemelhazar</i> slove, kteráž má ročních důchodův čtyrykrát
sto tisíc na vychování studentův a jejich potřeby, a tu se učí zákonu jejich, a
čtou o tom doktorův svých mnohé knihy, divných básní plné, kdež někdo povycviče
se něčemu, spíš bývá potřebován k úřadům, nežli jiný nic neuměje; a zvláště z
jiných měst, když potřebují soudce a správce v náboženství i v právích, jehož <i>cady</i>
jmenují, tehdy když do takové školy vzkáží, bývají jim propuštěné osoby hodné,
jako z nějakého <i>seminarium,</i> totiž zahrady.</p>

<p class=MsoNormal>Kostely také přední jsme viděli, z nichž každý na den 10
dukátův platu stálého má. Při jednom, kterýž na nejbližším náměstí proti zámku
stojí, praví, že škola byla, v níž léta 1566 vyšed oheň, do 9000 exemplářův a
kněh jiných a jiných, a to psaných, a do několika set zlatými neb stříbrnými
puklami ozdobených shořelo; a ten kostel jest podnes na větším díle pobořený, bez
střechy a podlahy povrchu, toliko jsou na něm zábradla, a v okních mříže
mosazné a železné, po čemž znáti, že jest znamenitá věc před časy býti musila,
anobrž nejspíše od křesťanův za císařův Římských aneb Konstantinopolitánských
vystaven býti musil.</p>

<p class=MsoNormal>Dál viděli jsme nemocnice, z nichž některé mají do sta tisíc
důchodův každoročně, a každého z jakéhokoli národu do nich bez osob šetření
přijímají a hojná pohodlí jemu prokazují, i lékařství pilně dávají, a to darmo,
tak že kdo se vyhojí, může odtud vyjíti, zaplatě prostým penízem <i>Deo gratias</i>
pakli by tam umřel, tedy co při sobě měl, toho žádnému nevydávati tam za právo
mají.</p>

<p class=MsoNormal>Potom jsme skrze nejedny kotce kupecké, jež oni bazars a
Vlaši <i>fondiques</i> jmenují, se procházeli; v některých nic jiného než
plátna a kmenty rozličné indiánské, persiánské, Alexandrinské a jiné se
prodávaly; v jiném jsme viděli tkaniny hedbávné všelijaké, jakéž se vymysliti
mohou, a jim podobných v těchto našich zemích nevídáme, nerci-li takového
množství nemíváme; v jiných sama rozličných barev sukna, a nejvíc englická,
florentská a francouzská; v jiných šamlaty a muchejry.</p>

<p class=MsoNormal>Potom jsme přišli k pěkně vystaveným kotcům, ze jmena <i>canelhalily</i>,
a v těch na větším díle Peršané svá zboží měli od látek, zlatohlavů,
stříbrohlavů, čalounů a drahých kamení atd. i rozličných z Indií kupectví. Za
kterýmižto hned stojí jiní krámové samých vonných věcí plní, jako <i>ambry,</i>
pížma a co tomu podobného můž vymyšleno býti, v takovém množství, že kdo libru
žádá koupiti, oni na sto liber ho nabízeti smějí.</p>

<p class=MsoNormal>Nejpřednější ze všech kotců viděli jsme, <i>kancala</i>
slove, kdež nic jiného, nežli co zlatého, stříbrného, od drahých kamení a perel
jest, se nenachází.</p>

<p class=MsoNormal>Jak pak koli mnohé obchody a u velikém množství aneb počtu v
těch rozdílných kotcích a po různu po městě od rozličných národů se provozují a
prodávají, však toho Turci pilně šetří, aby se ve všem každý spravedlivě choval
a míry i váhy výsadné užíval; kdož by toho neučinil a shledán v tom byl, že
nepravou váhou neb měrou prodával, ten bez milosti tímto spůsobem trestán bývá:
totiž zavěsí mu na hrdlo veliký hliněný hrnec jako zvon, anebo opravdový zvon
mají, vsadíc mu na hlavu čepici s vocásky, vede jej pacholík za provázek skrze
nos jemu protažený, a jde před ním, a janičar jde vedlé něho tluka na ten
zvonec holí, aby lidé slyšeli, že takového tudy z pokuty vedou. Potom pak když
se s ním, jak kterému daleko a jisté místo uloženo, navodí, ještě mu peněžitou
pokutu uloží, kterouž dáti musí.</p>

<p class=MsoNormal>Potom jsme šli skrze uličky, kdež v některých sami ševci
prodávali, v jiných sami krejčí, všecko již na prodej udělané a shotovené věci,
a tak po řemeslech jiných mnohých, až i kuchaři svou ulici mají, kdež maso
skopové, velbloudové, bůvolové a jiných dobytkův, na mnoze pečené i vařené s
jiným vařením, jako rejží, hrachem, bobem, jáhlami atd. přistrojené, item
slepice, ryby a jiné věci prodávají; obzvláštně pak viděl jsem to svýma očima,
že jsou skopce měli s tak velikými ocasy, že na nich samých tak mnoho masa
bylo, co na největší skopové kýtě, jakož pak nám to jistili, že mnohý patnáct i
dvacet liber, však s koží a vlnou, kterouž jest velmi obrostlý, váží, jakýchž
beranův tam na mnoze živých jsem viděl, že dosti měli činiti ocas za sebou
táhnouti.</p>

<p class=MsoNormal>Také jsme šli přes náměstí, na nichž samo rozličné ovoce v
hojnosti prodávali; item saláty a čerstvé byliny, netoliko v Egyptě rostlé, ale
také z Syrie, z Cypru a od jinud po vodě přivezené, bez nedostatku; potom kde
samé oleje, loje a jiné tučné věci prodávají; jinde kde mouku, chléb a koláče.
Jiné náměstí jsme viděli, na němž válečné nástroje, oštípy, šípy, terče, šavle
a jiné věci s dostatkem na prodej byly.</p>

<p class=MsoNormal>Nedaleko zámku jiné náměstí jest, na němž koně arabské a
egyptské, velbloudy, mezky, osly a jiná potvorná zvířata prodávali, nad
kterýmižto jejich koňmi největší jsme zalíbení měli, a v pravdě nikdy jsem
pěknějších a spanilejších koní tak pospolu a tak na mnoze neviděl. Nebo jsou
vysocí, vytáhlí, silní, útlí a srsti lesknaté, tak že by s těžkem pěknější
namalovati mohl; ovšem pak jsou rychlí, k tomu dobří a cviční, že by nad ty
tuším pěknějších a lepších na světě býti nemohlo. O takových egyptských koních
činí se zmínka v třetích knihách královských v 10. kap. těmito slovy: „Přivedli
také Šalomounovi koně z Egypta a koupě rozličné, a vodívali spřež vozníkův z
Egypta za šest set lotů stříbra; koně pak jednoho za sto a padesáte;“ což <i>Budaus
de asse, lib. 4.</i> na šedesáte korun vykládá, tak že čtyry koně za 240 korun
stály. Na těch koních také umějí výborně Kairští se projížděti a jimi hrdě sobě
vésti, okrášlíce je pěknými tkaninami a pokryvadly, aneb jiným pěkným nádobím,
a kdo téměř může s to býti, aby koně chovati mohl, ten musí ale jednoho, nemůže-li
víc míti, a k sousedu třebas přes jednu ulici, ovšem pak dále, na něm jeti.</p>

<p class=MsoNormal>Nedaleko těch kotcův <i>kancali</i> řečených jest stranou
ulice úzká, v níž jsme viděli mnoho mužského i ženského, mladého i starého
pohlaví z rozličných národův, však nejvíce mouřenínův, v služebnost a otroctví
prodávati, a byli všickni nazí beze všech šatův, kromě někteří měli kus hadru z
předu zavěšeného. Tu jsme se dívali, jak některý kupec přišed, divně sobě
některou osobu z nich natahoval, ohledával, jako jiné hovado, a odejda ten,
jiný přišel totéž čině, a některému musili běhati, skákati, aby zvěděl, jsou-li
čerstvého těla. Ti otroci na větším díle řetězy. a provazy v hromadu svázáni, a
vedlé mladostí aneb starosti, umění a hodnosti se prodávali.</p>

<p class=MsoNormal>Pan Černín chtěl mermo jedno mouřenínské pachole koupiti, a
sotva jsem jej z toho svedl, předkládaje mu příčinu nebezpečenství a pokuty,
nemajíce té svobody sobě propůjčené, a také by je nám byli nepropustili v
Alexandrii na lodí; rovně jako koně, jakovéhož jsme velmi žádostivi byli
koupiti, ale peněz jsme k tomu málo měli, a také, bychom byli svobodu sobě
vyžádali, však nebyli bychom ho po moři tak lehce dopraviti mohli. Jiného všeho,
jako kamení drahých, a zvláště pěkných a laciných rubínů, čalounů, porcellán,
kobercův a věcí indiánských mohli jsme hojně nakoupiti, kdybychom byli dostatek
peněz měli, čehož nám velmi líto bylo.</p>

<p class=MsoNormal>Naprocházevše se až k nešpornímu času do libosti, obrátili jsme
se do příbytku našeho, kdež jsme toho janičara Francouza, jejž jsme ráno
pozvali, čekajícího na nás našli, a tak jsme spolu obědvali. Tu jsme rozličné
věci rozprávěli, až se nám ten janičar dal do naříkání na svou bídu a neštěstí,
od té doby co se poturčil a křesťanství se zhostil, litujíc toho s pláčem a
pravě, že by se rád do vlasti své navrátil, a že v srdci věří v Krista pána;
však poněvadž se v <i>Cairu</i> oženil, na ženu a děti laskav jest, že na ně
nemůže zapomenouti ani je opustiti; a ledacos jiného promlouval, až jsme nad
ním lítost měli, i zase pochybovali, aby snad toho, podlé tureckého obyčeje
příčinu dávaje k ponuknutí nás něco prati víře pohanské mluviti, naschvál
nečinil, a nás polapě u vrchnosti neosočil, jakž se to jiným mnohým a často k
velikému zlému jejich přihodilo; ale my se pamatovali na povědění: <i>Chi ti fa
piu carezze che non suole, o ingannato t‘ ha, o ingannar te voule,</i> Totiž: „Kdo
ti víc pochlebuje nežli žádáš, nebo tě chce oklamati, anebo tě již oklamal;“
jakož v té příčině Španělové moudře říkají: <i>Del enimigo no fabler as mal,
mas piensa lo,</i> „aby o nepříteli toho, co myslí, nemluvil“, a zvláště v jeho
zemi; a jsou tam obzvláštní vyzvědači a zrádci na to, aby přespolní kupce
připochlebíc se k nim prozrazovali a je o všecko připravovali, neb z toho mají
částku svou; a nejvíce Židé tam s tím zacházejí, před nimiž každému varovati se
radím. Protož jsme jemu na taková naříkání nic neodpovídali, ale všelijak se do
jiných řečí dávali; jako ku příkladu ptali jsme se ho, čím by to bylo, že na
větším díle lid v <i>Cairu</i> tak hrubě nestatečného zraku jest a očí
bolavých, ovšem pak velmi mnoho slepých se nachází? jakož pak i sám ten janičar
velmi bolavé oči měl. Dal nám tu odpověd, že, poněvadž nečasto v <i>Cairu</i>
pršívá a pro tu příčinu prachu tlustě po ulicích jest, lid jízdný i pěší u
velikém množství po ulicích chodící jej vzbuzují, tak že se přes celý den
saditi nemůže, nýbrž vznáší se jsa velmi drobný, náčerný co popel a sanitrovatý
(jako i všecka země při Nilu řece), pročež do očí, jako i všudy po tváři a
šatech padá, a zrak vyžírá a hubí. <i>Alpinas. de med. Agypt,</i> pokládá
příčinu zapáleného od slunečné horkosti prachu a písku drobného, kterýž se po
ulicích tak hustě jako nějaká mlha vznáší, a tou horkostí svou že zrak vypaluje
a vysušuje. Ale já mimo ty příčiny také jejich lenosti a nečistotě přičítám
jednu býti. Nebo viděl jsem to, že velicí Arabové a Egyptčané; jdouce po ulici,
plné oči osazené budou míti muchami a komáry, však pro lenost neseženou jich,
ani rukou k tváři nesáhnou, nežli někdy chtíce je jako přestrašiti,
zachrochtají v své řeči, a otevřenými ústy zakřiknou, jmenujíce: <i>Roch!</i>
načež mouchy neplaché a hladovité málo dbají. Anobrž i matky jsem viděl děti
malé nositi před sebou na ramenou, a vidouc plno much okolo očí seděti, že nebylo
lze očí dítěti viděti, však je z nich nesehnaly; z čehož soudím, že hned z
mládí mouchy a těm podobné jedovaté žížaly jim oči nanečistí, obžerou a nakazí.</p>

<p class=MsoNormal>Nicméně aby poněkud prach smočovali po ulicích, jest několik
tisíc velbloudův a oslův, na nichž vodu z Nilu po městě roznášejí a ji lidem
netoliko prodávají, ale někteří z almužny, nadání a povinnosti do jistých nádob
kamenných neb hliněných před domy vylévají, a tou potom několikráte za den
ulice před domy, kupci před krámy a jinde vedlé libosti pokropují a prach
smáčejí. Ale jest tak nesmírné horko, že v malé chvílce hned všecko zas
vyschne, a také že ne všudy, zvlášť co opodál řeky leží, kde veliká náměstí,
kde říceniny a místa nemožná k polívání jsou, polívati se může, tak tehdy kde
polito není, odtud se snadno prachem místo opodál mokré zanese a přikryje.</p>

<p class=MsoNormal>Dále s týmž janičarem také jsme nemálo o řádu tureckém v
témž městě rozprávěli, kterak v něm a všeho Egypta správcím a místodržícím
císaře Tureckého jest baše, a ten pod sebou sangiachův a hejtmanův měst a
krajin má dvamecítma, kteříž co těžkého a zvláštního k rozsuzování se hodí, k
němu ukázati a k němu odvolávati se dovoliti musejí. Má přidaných 3000 janičarů
pěších střelců, 4000 <i>spachiův</i> jízdných, a ty po městech a městečkách
onde i onde rozložené vychovává, a v čas potřeby v rychlosti shromážditi je
může.</p>

<p class=MsoNormal>Důchodův co se schází každoročně, buďto z <i>Cairu</i> aneb
ze všeho Egypta, důkladně jsem se vyptati nemohl; toliko to nám pravil, že z
města Cairu mimo vydání do šestkrát stotisíc důkátův se schází, což jest ovšem
dosti, když se soudí, jak veliké vydání na dvůr bašete, na nařízení předešlých
králů mamalukských na rozličná záduší, item na zbrojnici moře Červeného, kteráž
v <i>Cairu</i> při Nilu leží, a v ní lodí a jiné potřeby válečné den po dni
dělají, udělané po kusích rozkladené na velbloudích tam přes pouště přenášejí,
se potřebuje a přichází.</p>

<p class=MsoNormal>Když bylo po obědě, starali jsme se o příhodnost jízdy naší
po vodě do Alexandrie, a posílali jsme k vodě, kteříž by nám lodí jednali, tak
že očekávajíce na odpověd, ten den jsme v příbytku sedě strávili, a že toho dne
ani druhého žádná lodí dolů nepojede, tím jsme zpraveni byli.</p>

<p class=MsoNormal>Dne dvacátého devátého téhož měsíce, vstavše ráno, vyšli
jsme na procházku, a jakkoli ráno se nám zdálo, však již lidu bylo plno po
ulicích. Nebo takový tam mají obyčej, že co kdo říditi má, ráno před slunce
východem, a večer po západu slunce vychází a to řídí; o polednách pak doma
zůstává pro nesmírné horko, tak že mnohý co sobě v noci na snu utrhne, to sobě
o polednách nahradí; a přes to jsouce lidé tam suchého mozku a přirození, nespí
tak mnoho jako my v našich krajinách, kteříž pro studenější krajiny vlhčejšího
jsme přirození, mozku těžšího a ospánlivějšího. A v pravdě jest věc víře
odporná, jak veliké množství lidu po ulicích jízdného i pěšího viděti, a
zvláště kdež město veliké jest, zdá se nám nepodobná věc, aby tak všudy plné a
osazené lidem býti mělo. Já pak mohu to jistiti, že ta nejmenší ulice tak jest
tam lidnatá, jako v Praze most, přes kterýž nevíc lidu za den chodí i jezdí; a jaké
množství v jiných předních ulicích obchází, to k žádným Pražským ulicem rovnáno
býti nemůže, a k víře řku nepodobná věc jest, že se skrze ně jdoucí sotva
protlačiti může, a našinec ovšem často do jiných postranních uliček uchylovati
a obcházeti musil, nemohouce projíti, a to ne bez mnohého posměchu, jak od
pyšných neustupných Turkův, tak od jízdných pacholat, kteříž jedouce domů s
koňmi ode dvora aneb od jinud, nám klobouky s hlav strhovali, aneb nám je na
hlavách co čamrhou zatočili, což se pro nic jiného nedálo, nežli že veliké
tlačení lidu a koní vespolek bylo, a tak jedni druhým na překážku byli.</p>

<p class=MsoNormal>Vedlé toho, ač jsem výše poznamenal, že každé řemeslo a
obchody svá jistá místa po městě k prodaji mají, však přes to na tisíce osob po
ulicích chodí přes celý den, kteříž všelijaké věci na prodej nosí a tím se
živí; nejvíce pak od potrav, jichž Turci a těch zemí obyvatelé malé zásobení
doma mívají, a raději sobě něco od masa neb jiného pokrmu kupují za hotový
groš, nežli by se o to doma měli starati. Pročež chodíc jeden s tím, druhý s
jiným, každý křičí a vyvolává to, co na prodej nese, nejináč než jako v Praze
studený kovář kladivem na železo tluka zvoní, aby o něm, že tudy jde, v domích
věděli.</p>

<p class=MsoNormal>Zase chodí mnozí po městě, kteříž jsou od bohatých k tomu na
den aneb na téhodny za peníze najati, aby vodu, chléb neb jiné věci roznášeli a
lidem z almužny a darmo jistou míru a váhu dávali; a to činí mnozí, že záduší
své na živé a za živobytí svého obracejí, a zase takových dobrodiní mnozí
bohatí, nerci-li chudí, na ulici požívati se nestydí, majíce takové věci a dary
za posvěcené a lepší, nežli které doma v hojnosti mají.</p>

<p class=MsoNormal>A tu vodu v velikých kozlových kůžích chlupatých i jiných, a
k tomu pozlacené nádoby, z kterýchž se pije, z almužny po městě roznášejí, a
lidi, aby ji pili, téměř nutkají; kterouž jsme i my z mdloby a velikého horka
(vidouce že se každému, kdož jen žádá, uděluje) také pili.</p>

<p class=MsoNormal>Z čehož se souditi může, že ačkoli téměř bez počtu lidí v
tom městě jest, však potrav hojnost mají, tak že se není obávati, jakž to jinde
v velikých městech bývá: a boun hora in pescaria, e tardo in beccaria, „časně
aby šel na rybný trh, a pozdě do krámu“, kdo chce lacino koupiti; tu vždycky v
mírnosti dostati se může, nebo vesnice, města a městečka všeho Egypta odevšad
tam dodávají. A nejvíc obilím a drůbeží rozličnou se živí, jako holuby,
slepicemi a kuřaty; a toho všeho mnohý veliká stáda chová. Ale není divu, neb
jim to snadno přichází pro hojnost obilí, teplo a spůsob nasazování u nás
nevídaný. Nebo mají pece naschvál dělané, do nichž nakladouce velbloudových
lejn usušených, ty podpálí, kteréž z sebe tejný plamen dávají, nejináč nežli
jako místy v Vestfalii a Flandrii drn a zemi „dorp“ jich jazykem řečenou, a
těmi obloží tu pec, mezi něž mnoho set a třebas na tisíce vajec slepicích
nakladou, a šetří mírný plamen a teplo těm vejcím dávati za některý den, až by
se počínaly vyklubávati; a takž veliké hejno kuřátek se vylíhne, že jich
častokrát počísti nemohou, ale hned je tak úhrnkem maličké na košíky měří, a
jinému za laciné peníze prodají, anebo málem vychovají. Což u nich nic nového
není, nýbrž před mnoha sty lety, že to tak činívali, svědčí to <i>Aristoteles
lib. 6. cap. 2. hist. animal:</i> „Ptačím na vejcích sedáním, aby se mladé
vyléhaly, ten samého přirození spůsob jest; však ne jen tak toliko vejce se
otvírají, ale také sama od sebe v zemi, jako v Egyptě jsouce zahrabána v hnoji,
kuřátka zplozují; a v Syrakusu městě nějaký bumbal v truskách do země vajec
nakladv, tak je dlouho zavlažoval, až by se v nich mladé zarodili; potom pak když
se v ňákých teplých nádobách převařila, tedy vejce ta sama od sebe kuřátka
vydala.“ Anobrž mnozí chodí po ulicích, kteříž pícky malé na kolečku aneb na
zádech nosí, a v nich koláče, vaření a jiné věci od lahůdek jejich, zastavíce
se před některým domem strojí, a teplé, jak kdo mnoho čeho chce, každému
prodávají. Jakož pak takových semotam se trakujících a tulákův mnoho a často
trescí, proto že se tito domnívají, že jsouce oni dnes v jednom místě, zítra se
octnou v druhém, co. pekou neb vaří a v jaké váze, to že se tak při nich, jako
při těch, kteříž v kotcích sedí; neděje, ale často se mýlí a přehlídnou; pročež
také jisté na ně pokuty ukládají. Když totiž pekaři chléb malý pekou, mezi dvě
prkna krk jejich dají, co do nějaké klády, a nakladouc toho nevážného od něho
napečeného chleba, vodí je po městě a klinkají zvoncemi na řetízkách visutými,
aby to všem po ulicích povědomo bylo.</p>

<p class=MsoNormal>Mezi tím naším procházením přišli jsme k jednomu velikému <i>canalu</i>
aneb příkopu, kterýž od Nilu téměř skrze všecko město jde a do něho voda
vychází, z něho pak do jiných menších po městě, jímž se město čistí, svlažuje a
občerstvuje; a však jakž jsem slyšel, že do roka tři měsíce bez vody a bahnité
bývá, kdyžto Nilus hrubě odpadne. Ale tehdáž byla v něm vysoko voda, až se po
mostech dřevěných i kamenných přes něj přecházelo, a do toho také příkop u
příbytku našeho vcházel a rameno z něho byl. Při kteréžto straně a začátku
příkopu viděli jsme několik čtverhraných domův z kamene a vysokých zdí bez
krovův vystavených, do nichž žádných dveří dole nebylo, než nahoře vysoko okny
se do nich lezti mohlo. O těch pravili, že jsou sýpky Tureckého císaře, do
nichž baše každého roku mnoho tisíc strychů obilí nakoupiti a nasypati musí, a
v těch místech se tu chová pro vláhu, jíž se občerstvuje od spodku a tak hrubě
nevyschne; jež často přemítati, a odtud do Konstantinopole a jiných míst, jako
pomořských pevností atd. voziti dává.</p>

<p class=MsoNormal>Toho dne viděli jsme všelijaké kratochvíle od kejklířův a
zvířat rozličných provozovati. Však mezi jinými věcmi měli osla, kterýž divné
věci provozoval; když k němu vůdce jeho promluvil na hlas řka, že slyšel,
kterak se má veliké stavení v městě stavěti, a že voláno jest, aby všickni
oslové shledáni byli pro nošení vápna, kamení a co potřebí: to jakž ten osel
uslyšel, hned jakoby ho mor porazil, na zem padl, a zdvihši nohy nahoru, očima
zavřenýma ležel, jakoby mrtvý byl. Co ten vůdce jeho naříkal, že by svého
milého osla ztratil; co ním hýbal, za nohy táhl, však nechtěl prohlédnouti; až
jej také kyjem bil dosti hrubě, předce nehýbaje se ležel; až namluviv se ten
Turek do vůle, dal se slyšeti těmito slovy: „Páni milí! vězte že zítra bohdá
proti žoldánovi všecko množství vstříc slavně vyjeti má, a co nejpěknější paní
na pěkných oslích pojedou, a těm oslům dají ječmene dobrého a vody z Nilu
čerstvé“ – těch slov ještě dobře nedomluvil, schopil se ten jeho osel, a jakoby
se také jedním pro paní hodil, divné skoky radostí velikou prokazoval. Však
když opět jeho pán řekl, že jest žádán od svého souseda, aby svého osla pro
jeho ženu starou a šerednou půjčil, kteráž také vyjeti se strojí, tu ten osel
hned jednu nohu skřivil, jakoby na ní chromý byl a kulhal. Na to když se zeptal
pán jeho: „Proč kulháš maje starou nésti? musíš ty na mladé laskav býti?“ kýval
hlavou, jakoby toho posvědčoval; pročež vece k němu: „Ukažiž, která jest mladá
v tom zástupu?“ On chodil kolem, až k jedné dosti pěkně přistrojené přistoupil
a hubou se jí dotýkal, z čehož veliký smích pošel. A podobných divných zvůlí;
jako ptáčky mají, kteříž, když jim kdo okáže peníz, zdaleka letí k němu a
vezmou jej mezi pysky a nesou svému pánu; a tu na mísce budou cedulky, v nichž
napsány jsou věci šťastné neb nešťastné přihoditi se mající, z kterýchžto
cedulek vezmou jednu, a tu tomu, kdo jim dal peníz, donesou; kterouž otevrouc, co
mu dobrého neb zlého předpovídá, na tom mnoho pověrně zakládati bude, jakoby to
věrná pravda byla.</p>

<p class=MsoNormal>Také jsme jedno zvíře mezi jinými, nikdy u nás nevídané,
viděli, kteréž latině <i>camelopardalin</i>, jakoby řekl na česko velbloud
leopard slove. To zvíře má škvrny černé po srsti jako leopard, a dlouhý krk i
hlavu co velbloud, a jak <i>Strabo lib. 16.</i> vypisuje, má přední nohy vysoké
a zadní nízké o polovici. Velmi pěkné a spanilé zvíře jest a žádnému nic
neublíží; a jest jistá věc, že z dvojího těch dvou pokolení, jichž obraz nese,
pochází, a to v městech libických a afrických, kdež v pustinách řídko kde voda
se nachází; pročež kde místem studénka jest, tam se všelijaká zvířata a
zeměplazové k napájení scházejí, a tehdáž se často přihází, že pokolení cizí s
druhým se spojuje, odkudž rozličné potvory a stvoření pocházejí, jako i toto z
velblouda a z leoparda. Slove arabsky <i>zurnapa. Galeot. Mart. de doctr. prom.
c. 6.</i> píše, že za jeho času žoldán Egyptský takové zvíře nejprvé do Evropy
a do Vlach poslal knížeti Florentskému <i>Laurentio Medices.</i> A tentýž
jmenuje je jináč <i>giraffa;</i> podlé čeho tak sluje, to v kapitole 8.
vysvětluje.</p>

<p class=MsoNormal>Také viděli jsme jiný spůsob nežli u nás, místo káry, vozu
neb smyku, veliké sudy a baly kupectví neb čehokoli jiného nositi: totiž jak
uznají co za tíž, která věc má mnoho aneb málo, s tu potřebu se osob najme,
buďto deset, víc neb méně; ti se rozdělí na dvé, a vždycky k jednomu sochoru z
předu dva a zadu dva se srovnávají. Pakli jest věc těžká, žeby ji ti čtyři na
jednom sochoru přivázanou provazy, a nízko od země vyzdviženou unesti nemohli,
přivezmou druhý sochor aneb třetí s nosiči jinými, a ti tak spolu velikou tíž
unesou; však když nesou, přední jedni druhým ruce na ramena kladou, též i zadní
jedni na druhé, a tak jako svázaní se přidržují a zvednouce nesou, nemohouce
jedni před druhými vystupováním z řadu, shýbáním se a jináč klamův užívati.</p>

<p class=MsoNormal>Viděli jsme také zvíře z Indií přenešené, kteréž šupiny
tvrdé po těle má co krokodil a na spůsob zbroje, jako náramky a jiné kusy, po
těle má přirostlé; není větší nežli prase desíti aneb dvanácti nedělí, a dávali
mu pšenici jísti. O něm zvláštní kapitolu napsal <i>Nicol. Monardes de med. ex
Occid. Ind. delatis.</i></p>

<p class=MsoNormal>Potom když čas byl obědu, vrátili jsme se do příbytku a
poobědvali tím dříve; neb jsme zprávu měli, že jednoho mladého pána k obřízce
povedou, pročež žádostivi jsme byli na jeho komonstvo se podívati. I šli jsme
do ulice, kudy jeti měl, a náš tulmač s námi, kamž po chvíli valil se lid
zástupem, až nám těsno bylo; za tím lidem jelo mnoho tureckých pánův a bohatých
kupcův Kairských na spanilých koních, nádherně a v drahých šatech přistrojení,
vše po dvou; po těch jelo rozličných, hudcův, trubačův, bubeníkův, pískačův,
gejdařův a jiných hudeb. Za těmi šlo mnoho janičarův s holemi a ti cestu
dělali; po té jelo pacholátko v 6 neb 7 letech stáří, v bílém stříbrohlavě a v
bílém tulbantu aneb čepici, a to na bílém velmi pěkném koni sedící, na kterémž
všecko nádobí co kment bílé, od hedbáví a divně stříbrem krumplované bylo; toho
koně vedli dva, z každé strany jeden, za votěže uzdy, a vedlé těch šli jiní
dva, každý nesa ratolest od stromu velikou, na níž rozličného kvítí a kytek
mistrovsky a pěkně navěšeno bylo. Za tím pacholátkem jelo jiných několik po
dvou, však ne v jednostejné barvě, ale v rozdílných šatech, i srsti koňův ne
jedné; za těmi jelo mnoho žen na pěkných a nákladně obestřených mezcích aneb
oslích, kteréž divně křičíce zpívaly, nejináč než jakoby jazyků neměly, a.
skrze samý chřtán se nadíraly velmi nelibým hlasem, a ty byly mateře a příbuzné
těch pacholat, a jiné k tovaryšstvu tomu pozvané ženy, kteréž všecky sedla,
jako jiní muži, obkročily a tak jely, spanile sobě na těch hovadách počínajíce.</p>

<p class=MsoNormal>Jest pak ten obyčej netoliko v <i>Cairu</i>, ale i jinde v
zemi Turecké, že když některého baši, sangiaka, aneb některého předního pána u
nich syn obřezán býti má, jiní chudší měšťané a rodičové naschvál své děti k
tomu chovají, aby s tím mladým pánem na týž den a v témž tovaryšstvu děti své
obřezati dáti mohli, byť několik let čekati měli, a to proto samo, že sobě to za
poctivost zvláštní a památku dětem svým pokládají, když povídají, kterého léta
syn jejich obřezán jest, jmenujíce čas, když toho aneb onoho pána obřezali;
kterýž také přijda k důstojnosti nějaké, takovým svým spolutovaryšům mimo jiné
pomáhá a za účastníky svého musulmanství je má a drží.</p>

<p class=MsoNormal>Dne třidcátého téhož měsíce byla nám od pana <i>consula</i>
oznámena dobrá novina, abychom se strojili, že toho dne k večeru některé lodí
dolů do Rosetty pojedou, a jednu z těch že pro nás smluviti dal. Pročež ochotně
a s radostí jsme se strojili, a tím časněji, rozžehnavše se s panem consulem a
všemi známými, a zaplativše co jsme protrávili, s poděkováním z dobrého chování
na cestu z Cairu se vydali. Nebo nám ten večer před tím pan consul oznamoval,
kterak by o nás zhusta po městě i při dvoře bašovém rozprávky procházely, a to
takové, že bychom vyzvědači byli, radě nám co nejdříveji odtud povyhnouti, a
nebudem-li moci míti příhodnosti, tedy aspoň z příbytku nevycházeti. Ale my
nemeškali jsme vyjeti na oslátkách, s přidaným nám tulmačem a Židem, kteříž nás
do Bulako (kdežto přístav a stanoviště pro lodí u Cairu jest) doprovoditi a s
námi tu pobyti měli, až bychom se odtud poodplavili. Tuto pak dříveji nežli
bych začátek jízdy dolů učinil, ještě stručné vypsání města Cairu doložím.</p>

<p class=MsoNormal><i>Cair</i> aneb <i>Ceir</i> město, jináč <i>Alcair</i>,
jakž <i>Laonicus hist.</i> vykládá, slove po arabsku Veliké město. Někteří je
jmenují <i>Missir</i>, od starého jmena <i>Mizraim</i>, jímž všecka země
Egyptská tak se jmenovala. Od starodávna sloulo <i>Memphis</i>, a bylo
vystaveno před narozením Krista pána 1945 let. Dělí se na dvé, nejprvé starý <i>Cair</i>,
jináč <i>Mifrulbetich</i> po arabsku nazvaný; potom nový <i>Cair</i>, jináč <i>El
chahira</i> řečený, a předměstí <i>Bulák, Medin, Caraffar</i> aneb <i>Massar,
Bebzuaila, Gemethailon, Bebelloch,</i> kterážto všecka obzvláštně a dosti po
různu leží a veliká města jsou, každé z nich některý tisíc domův v sobě mající;
však samý nový Cair, toliko zdmi a branami ohražený jest a se časem zavírá, a
při tom zámek na vrchu vysokém vystavený jest, o němž jsem již napřed zmínku
učinil. Ta všecka města v rovině leží, v položení čtverhraném, více na dýl k
řece Nilu, kteráž při Buláko města dosahuje, a jinými stranami na půl míle od
města. i více vzdáli s svými břehy se táhne, a z zámku výborně se spatřiti i
postříleti mohou v čas války.</p>

<p class=MsoNormal>Okršlek všech spolu měst s předměstími soudím býti okolo
čtyř neb pěti mílí českých, a kdyby pospolu ležely a mezi sebou na mnoho honův,
místem na dobré čtvrt i více české míle, náměstí a zahrad neměly, byly by
mnohem menší, a soudím že by sotva dvě Prahy převyšovaly. Avšak proto že malých
a úzkých domův tam nejvíce jest, vidí mi se, že by se jich třikráte i
čtyrykráte více nežli v Praze našlo a shledalo. Jsou tam domové na díle z
hlíny, jiní z kamene, dříví při nich dost málo, dvéře obyčejně nízké, sotva
přes pás člověka přesahující, tak že se velmi shýbati musí ten, kdo do domu
vchází, a to snad proto, aby každý vcházející té síni a v ní přístojícím vol
neb nevol poklonu činiti musil; anebo pro lepší bezpečnost v čas války, aby s
koňmi do domův a síní jízdní ani pěší, nakloňujíce se tak s zbraní tělem k
zemi, vskakovati nemohli; od nichž snad pošlo to přísloví <i>A casa mia non
intraria, si tu non lighi la bestia a l‘ uscio,</i> to jest: „Do mého domu prvé
nevkročuj mi, leč hovádko uvížeš přede dveřmi.“ Než kteří tam koně mívají, ti
je v místech jiných při domích a zahradách chovají a do síně nevodí, proto že
obyčejně sami v síni pro chládek bydlejí i líhají. Páni velicí pro svou
důstojnost větší dvéře a vyšší při domích mají, a tím se zajisté od obecného
lidu rozeznají. Také klíče domovní na větším díle dřevěné, rozličnými vzory
dělané mají a jimi otvírají; podobně i zámků divného díla užívají.</p>

<p class=MsoNormal>Jaké pak množství lidu v něm jest, zdá se věc k víře
nepodobná. Nebo ze všech těch zemí kupci a jiní obchodníci do Indií obchody
vedoucí, opět kteří po Turecké zemi potravy z Egypta rozvážejí, též co se jich
každého času (jakž doleji bude dotčeno) na pout do Mechy a Mediny odevšad jako
včely k úlům se scházejí, a ze všeho Egypta obyvatelé hromadně se hrnou, tak že
dobře všeho světa přední národové tam se nalézají, kteříž by se u velikém počtu
vyčítati mohli; z samých křesťanských národův jsou tam Vlaši, Němci,
Francouzové, Engličané, Řekové; Poláci, Uhři, Georgiáni, Abyssini, Nestoriáni,
Goffiti, Armeniáni, Syriáni, a z jiných zemí k Kristu se přiznávající národové,
kteříž tam několikeré kostely mají, a řecký patriarcha těch zemí tam bytem
jest, a své náboženství bez překážky vykonávají. A k tomu ačkoli po všech
stranách města ulice velmi lidnaté jsou, však kdyby ženské pohlaví, paní a děvečky,
tak svobodně a často pro všecky potřeby z domů vycházeti měly jako u nás, zdálo
by se v pravdě o mnoho lidnatější, nežli sic viděti jest. A však, jak jsem
jistotně zpraven od křesťanů tam přebývajících i jiných osob toho povědomých,
že téměř každého roku, anebo zajisto přes jeden rok, totiž ve dvou neb třech
letech jednou, tam za 4, 5 aneb 6 měsíců nejdéle mor bývá, v němž do pětkrát
stotisíc i víc lidu schází a umírává, a mimo to předce tam tak lidnato jest,
jakoby žádný neumřel. Nebo tím bludem Turci všickni a pohané těch zemí jsou
nakvašeni, že se žádný jakékoli nebezpečné a nakažující nemoci štítiti, ovšem
strašiti neb ostýchati nemá, nýbrž že má na předzvědění boží tak cele
spoléhati; byť i svou smrt jistou před očima viděl, však naprosto nikam neodchází,
nýbrž tuze se drží toho přísloví: Quel que debbe essere, non puo mancare, že, „co
na koho přijíti má, jeho nemine“, jakž o tom na svém místě doleji více se
doloží. A takž jedni druhých se v čas moru neštítí, anobrž jakkoli kdo nakažen
jest, k němu směle chodí, s ním obcují, šatů po umrlém užívají, je svobodně
mezi jinými věcmi prodávají, a nikoli pro mor z domu, ovšem z města se
nehýbají; odkudž pochází to, že mohouce za času nakažení morní přetrhnouti,
rozšafností a šetřením se životy zachovati, však svévolně se do nebezpečenství
dávajíce, jako hovada zhusta mrou a se kácejí. A však jakž někteří píší, jako
Jan Geilrif, Jan Tucher, <i>Monsieur de Villamont</i> a jiní. v svých
putováních do těch zemí, že v tom městě 20.000 kostelův a far jest, a k té
každé faře některá ulice malá anebo jedna velká přináleží, a při mnohé 1000,
při některé 300, 200 až nejméň 100 osedlých že jest, a když mor přichází a při
jedné faře toliko jedna osoba za den umře, že hned 20.000 osob učiní, za 30 pak
dní že hned 600.000 a za některý měsíc na milliony přijde: tomu ničemuž já
místa dáti nemohu; nebo nesoudím, aby tam 300 neb 400 mešitův a kapliček
maličkých dohromady býti mělo a sotva více ulic, a však do 40.000 aneb 50.000
domův dobře tam jest i něco více; a kdyby toho tak na mnoze bylo, byl bych to
také spatřiti mohl, rozuměje položení velikých měst jako i kdo jiný.</p>

<p class=MsoNormal>Obyvatelé města Cairu jsou lidé chytří, lstiví a obchodům
kupeckým od všelijakých národův vycvičení, mnoho slibují, málo plní; již jest
přísloví to jako chléb každodenní obecné u nich: <i>Promettere non e dar, ma
per matti contentar,</i>totiž: „můžeš slíbit, neplniti, tak nemoudré podvoditi.“
A tak u nich: <i>Dal ditto al fatto el ce un gran tratto,</i> „od slibu k
skutku dlouhými nedůjdeš hony mnohými.“ Kdo u nich s pěkné šaty může býti, ten
se snaží, aby měl pěknou bílou košili, a přes ni něco kratší dolomán z
aksamítu, karmazínu a jiné hedbávné látky. Ženské pohlaví toť nepřispořuje, ale
jako kde u nás rádo pěkně a nádherně se strojí. Sukně nosí dlouhé rozličných
barev, s knoflíky stříbrnými, zlatými aneb hedbávnými; rukávy mají úzké proti
mužským, kteréž pro chládek, aby jim do nich vítr váti mohl, široké nosí; na
hlavách drahým kamením a perlami, co nejdráž a nejpěkněji mohou, krumplované
klobouky jakési vysoké co knížecí čepice, po stranách pěkné peří, a drahým
kamením ozdobené, s mnohými obojky a náramky i mezi vlasy prosázenými perlami
chodí, nejináč nežli jakoby nějaké kněžny byly; za nimiž tak doma v pokoji
sedícimi a spolu rozprávějícími při zdi děvečky stojíce, s složenými rukama na
službu hledějí. Doma mají čistou zvůli, nebo tam jest mnoho kupcův a bohatých,
kteřížto svým ženám nic dělati, ani vařiti aneb strojiti jídla, a to jak bohatý
tak i chudý, nedají, proto že se ony tomu neučí, a že všecko od kuchařův po
městě hotové kupují. Protož přistrojíce se v roucho nádherné, pížmem a balsamem
se natrouce a namažíce, projíždějí se na malých oslích, pěknými pokryvkami
přistřených; nebo jedou navštěvovat jedna druhou, a při každé z nich jdou pěšky
některé děvečky Slovanky a některý kleštěnec, a tak se místo jiného domácího
díla procházejí. Čehož v jiných tureckých zemích ne tak zvolně svým ženám jako
v tom městě obyvatelé dopouštějí, a nevím, aby kde v Turcích ženy takové
svobody užívaly a tak lhostejné a líné byly; musejíť jinde ženy koberce,
čalouny a rozličné tkaniny a díla drahá místo svých mužův dělati a muže tím
živiti. Ale stává se těmto Kairským vedlé přísloví: <i>Femine e galline per
andar troppo fori se perdono.</i> Totiž</p>

<p class=MsoNormal>Ženy jsou jako slepice: vejdouce jen na ulice, Hned se zmaří
nebo ztratí, v cele domů zřídka vrátí.</p>

<p class=MsoNormal>Uprostřed řeky Nilu proti starému <i>Cairu</i> jest ostrov <i>Michias,</i>
totiž Míra nazvaný, pro míru, kteráž v něm postavená jest na jisté znamení z
každého roku buďto hojnosti neb drahoty po vší zemi Egyptské, a to skrze menší
neb větší té řeky se rozvodnění a země zanesení i zavlažení. Na tom ostrově
jest některé sto domečků, a na konci pěkně vystavený palác, a při něm mešit
vesele ležící, okolo nichž voda se obráží. Na druhé straně a konci ostrova jest
malá ohrada do zdi, v nížto uprostřed stojí studnice nepřikrytá a čtverhraná,
okolo 18 loket hluboká, do níž jest z Nilu strouha pod zemí při dně udělaná,
kudyž voda tam přichází a vpadá; uprostřed na dně stojí kamenný sloup, také 18
loket vysoký a na lokty znamenaný. Nebo když řeky přibývá, což se stává 17.
Června, tehdy vchází tam voda a vydýmá se tak jako na řece: první den na dva
prsty, druhý na tři, až na 8, 15 i víc prstů, a tak dále až na lokty přichází.
K tomu, aby jak jí mnoho přibývá, šetřili, jsou jisté osoby nařízené, kteřiž
každého dne přicházejí a spatřují, jak mnoho okolo sloupu vody přibylo potom
povědí to jistým pacholatům v žlutých čepicích chodícím, ti to rozhlašují po
městě všem všudy, a za to každý z radostné naděje a z štědroty, aby jim také
štědře vody přibývalo, těm pacholatům něco peněz daruje, což oni svým vůdcům
přinášejí a z toho dobrý zisk mají. Nebo mají to z jistého od několika set let
zkušení: jest-li že Nilu přibude do patnácti loket, tedy že bude hojné a úrodné
léto; pakli jen bude do 12 loket, aneb čím doleji a menší, tím také neúrodnější
počasí znamenají. Zase naproti tomu, jest-li že dochází 18 loket, znamená
veliké povodně a dlouho trvající vody; když přes 18 přejde, tehdy i veliké
nebezpečenství na stavení v městech a vesnicích následuje, tak že všecken Egypt
zatopí a tim dlouhým vod nad zemí stáním země také dlouho úrod nemůže vydávati,
odkudž nemůže nežli veliká drahota povstati a od bahen povětří nakažené a mor
atd. Protož v čas docházení těch 18 loket volají po městě a jinde k tomu nařízení,
napomínajíce lid těmi slovy: „Lidé, lidé, poroučejte se pánu bohu, nebo voda
dochází stavidel a bran do příkopův!“ Nad čímž se každý leká, almužny dává a
modlení pilen jest. Proti tomu zas když vidí, v jak dobré míře vody přibylo,
tehdy hned zřízení úředníci taxu a cenu všechněch věcí, jak by se toho celého
roku prodávati měly, nařídí a vyhlásí; nebo vědí, jak mnoho země, které
položení voda zatopí a zavlaží, a jaké množství úrod z nich bude; a tu se
žádného krupobití, žádného vyhynutí, ani květu ublížení při obilí nestrachují,
proto že toho tam nikdy nebývá, ale jak mnoho země zavlaží, tak mnoho vydá v
zrůstu, a kde nezavlaží, tu nic neporoste.</p>

<p class=MsoNormal>Vody pak té každoroční a obyčejné pořád za 40 dní a nocí
přibývá, a hned zas jiných 40 ubývá a uchází; což když se vykoná a to se pozná,
že v dobré naději voda byla i opadla, ve třech měsících od začátku přibývání
vody (kteráž někdy od Června měsíce až do Října neschází, a někdy skoro do půl
léta, což bývá s velikou škodou vší země) po všem Egyptě veliká radost ode
všech všudy bývá, a za celých sedm dní a nocí takovou štědrost boží budoucí,
nic nedělajíce, posvěcují, že kdo co z řemeslníků a jiných mnohých obchodníkův
za celý rok vypracoval a získal, to za těch sedm dní prohýří a promrhá,
neohlédaje se na to: <i>Un bon pasto e cento quai,</i> totiž: „jednou dobré
bydlo, a potom sté hoře.“ Obzvláštně pak v <i>Cairu</i> veliká radost a
kratochvíle nevýmluvné se dějí. Mají do velikého příkopu, o němž jsem výš něco
dotekl, při Nilu stavidlo; to otevrou s velikou slavností, jakoby nějaké Římské
<i>jubilaum</i> bylo, a tu voda naběhne po všech kanálích aneb příkopích do
města, že se zdá město jako Benátky u vodě býti; a tehdáž každému se zechce po
vodě voziti a plaviti na pěknými koberci ozdobených lodech, s hudbou a jinými
nástroji. K tomu rozhazují cukrové a jiné věci z oken a z těch lodí mezi lidi,
a to nejvíce v noci, tak že za těch sedm dní málo kdo v noci spí, všecko se
toulá po městě, hoduje a kratochvíle podlé nejvyšší možnosti provozuje; tolikéž
mnoho tisíc světel po ulicích, věžech a na lodích přes ty celé noci hoří, až
bude co ve dne; a kdož by toho všeho s nimi nevykonával, nebyl by jmín za
dobrého, aniž také se nemnoho kdo k tomu prositi dá, ale jakž může dopomůže,
aby ním nescházelo. (Nebol sic lidé všickni raději k rozkošem a marnostem nežli
od nich pospíchají.) Což vše odjinud nepochází, nežli od starých pohanských
Egyptčanův, kteříž řeku Nilus za boha ctili; nebo jako on jim štědrý byl a
štědrou naději kdy učinil, tak oni se štědře zas v žraní, pití a v jiné
marnosti vydávali, znamení jistého své k němu vděčnosti tudy dokazujíce. O tom
o všem vysvědčují staří spisovatelé: <i>Strabo lib. ult. Plin, lib. 5. c. 9.
Heliod. lib. 9. Athiop. Giov. Lioni 8. parte etc.</i></p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165232">Kapitola 19.</a></h1>

<p class=MsoNormal align=center style='text-align:center'><b>Vypsání řeky Nilu,
krokodilův, vodních koní a jiných věcí při tom.</b></p>

<p class=MsoNormal>&nbsp;</p>

<p class=MsoNormal>Nilus řeka sprvu sloula Ocean, a to z příčiny té, žeby z
Oceanu moře svůj tok, ovšem pak zrůst bráti měla. <i>Diodorus Siculus lib. 1.
c. 2.</i> Potom sloula Orelice, jakž ji <i>Homerus</i> tak jmenuje. <i>Agypt.
4. Odys. Ennius</i> ji nazívá <i>Melon; Servius geon ilyn</i>, že černou a
novou zemí zakaluje Egypt; pročež, jakž <i>Pausanias Arcad.</i> svědčí, z
černého mramoru dělané modly jí jako bohu dělávali. Však nejbližší své jmeno
táž řeka <i>Nilus</i> má od krále Nilea, kterýž někdy v těch zemích kraloval.</p>

<p class=MsoNormal>Staří všelijak se na to vynasnažovali, aby počátek a pramen
řeky Nilu stihnouti mohli, ale však důkladně toho se doptati nemohli. <i>Athen.
lib. 8.</i> píše, že jeden král Egyptský, jmenem <i>Psammetiches</i>, dal mnoho
pacholat z mládí chovati, některá toliko samými rybami, odpolu i docela
syrovými, a ta při vodách musili přebývati; jiná dával na pouště, aby hlad a
žízeň mohli snášeti a pustinám zvyknouti; kteráž potomně rozposílal po řece
Nilu proti vodě nahoru až k počátku řeky, aby navrátíce se, jemu jistou zprávu
o všem učinili: však nic toho zvěděti nemohl, proto že se z nich žádný
nenavrátil. Juba, král Mouřeninský, dal až na druhou stranu k moři <i>Oceanu</i>
schoditi, ale ani ten nemohl se počátku jejího doptati; o čemž <i>Plinius lib.
5. c. 9. Ptolomaus</i> pokládá, že pod horami <i>Luna</i> z jakýchsi dvou jezer
vychází, což <i>Odoard Lopez</i>; kterýž tam byl, poráží tím, že v té straně
toliko jedno jezero jest, a to mezi Angola a <i>Monomotapa</i> královstvími. A
takž jiní staří všickni divně o řece té smýšleli, až na to přišli, aby
nemohouce stihnouti původu jejího, ji za svatou řeku měli a ctili, jako <i>Ephorus,
Hellanicus, Cadmus, Hecataus Theopompus, Thucidides</i> a jiní. Ale za našeho
věku, když jsou Portugalští přes to nebezpečenství mořské, <i>Capo de buona
speranza</i>, mimo Horu dobré naděje se vydali a do těch zemí Mouřeninských se
dostali, ti jsou důkladně to i jiné věci mnohé vyzvěděli a očitě spatřili. Jako
předně <i>Franc. Alvarez</i>, ten léta 1520 ty země projel, s vyslaným krále
Portugalského k velikému knězi Janovi Abyssinskému. <i>Viag. del Etiop</i>. Po
něm <i>Edoard Lopez</i> léta 1575, ten se do těch zemí s kupci křesťanskými
vydal. <i>Descrip. reg. Congo c. 10</i>. Svědčí tito a jiní mnozí z novotných
spisovatelův, že vychází z jezera jednoho <i>Zaire</i> nazvaného, mezi velikými
horami, jmenem <i>Cafates</i>, ležícího, v království <i>Gojame</i> řečeném, a
z toho teče na čtyry sta mil vlaských mezi hlubokými propastmi až do jiného
jezera velikého, <i>Ecus</i>, totiž moře od obyvatelův tak nazvané, kteréž jest
zšíři do dvou set vlaských mil, a národ <i>Anzyqueran</i> vůkol toho velikého
kněze Jana bydlí. V tom jezeru jsou veliké ostrovy, a lidé v nich vtipu
znamenitého; nebo stavení a domy kamenné spůsoby pěknými, míry, váhy a jiné
potřeby tak jako my v našich zemích měli, dřív nežli se K nim Portugalští
dostali. V tom jezeru nacházejí se krokodilové, syrenes a jiné potvory mořské.</p>

<p class=MsoNormal>Od toho jezera Nilus řeka jde na sedm set mil vlaských skrze
zemi Mouřeninskou k ostrovu <i>Meroe</i> řečenému, a tu do ní padají jiné řeky,
jako <i>Colues, Abagni, Saraboe</i> a jiné; a obcházejíc ten ostrov z obojí
strany, spojuje se pod ním a padá do Egypta, zvláště v jednom místě, kdežto
padá dolů s jedné skály vysoké s velikým hřmotem a bouří neslýchanou, kterouž
několik vlaských mil jest slyšeti. Ten pád slove latině <i>Catadupa</i>, od
vrchů v těch místech nazvaných, sic jináč vlastně každý takový spád <i>Cataracta</i>
se jmenuje; jakovýž spád na Rýnu řece v Říši pod městem Konstancí u Šafhauzen
města okolo čtvrt míle, kdež na dvanáct sáhů zvýši s jedné skály dolů padá, a
zdaleka netoliko ten hřmot slyšeti, ale i vodu jako dým nahoru vystupovati a vystřikovati
viděti jest, slove to místo Laufen. O tom, jak hrozný jest, <i>Philostrati de
vita App. lib. 6.</i> slova doložím, kterýž tam naschvál pro spatření toho
spádu putoval. Viděli prý nejprvnější spád řeky s vrchu a skály dolů padati; za
tím patnácti honův; slyšeli jiný hroznější spád a uším nesnesitedlný, ještě
jednou vyšší nežli první, totižto výš, s níž Nilus dolů padá, na osm honův; a
břehy hor a skal vysokých všecky vymlené jsou, jako bezedný nějaký lom kamene,
vnitř plný jeskyň, průtokův a jam, tak že se voda obráží všudy padajíc po
skalách, a vnitř v těch vymlených skrýších až daleko dolů teče všecka pěnivá a
bílá s tak velikým hřmotem, od kteréhožto mnoho lidí, kteříž tam blízko
docházeli, ohlechlo. O tom jejím takovém spadání <i>Lucanus lib. 10.</i>
kratičce píše a však vlastně</p>

<p class=MsoNormal>Sed cum lapsus abrupta viarum Excepere tuos, et praecipites
Cataractae, Ac nusquam vetitis ullas obsistere cautes Indignaris aquis, spuma
tunc astra lacessis, Cuncta tremunt undis, ac multo murmure montis Spumens
invictis canescit fluctibus amnis.</p>

<p class=MsoNormal>Totiž básnicky k řece Nilu řeč svou čině, takto mluví:</p>

<p class=MsoNormal>Když ten svůj tok velmi prudký pouštíš mezi břehy úzký, Odtud
s vysokého skalí spád se prudce dolů valí, Tuť žádné skalní propasti nemohou ti
postačiti; Pročež durdíš se a zpouzíš, až pěnami k nebi házíš, Pro tvé tak
hrozné ječení cítit jest všeho třesení; Velké hory hřmějí silně, vlnobití hustě
plyne, O skalí se obrážeje, řeku pěnou oběluje.</p>

<p class=MsoNormal>Cesta tam jest velmi nebezpečná, pro divné přeludy a příšery
ďábelské, kteréž se tam ukazují, a k tomu pro veliké hory nepřístupná.</p>

<p class=MsoNormal>Od těch spádů za některý den cesty jest ostrev <i>Syene</i>,
na němž město někdy slavné bylo, ale nyní sotvíčka ves zůstává; o tom městě
psal <i>Plinius lib. 2. c. 72.</i>, že leží pod znamením raka, <i>sub tropico
cancri</i>, na kteréž když slunce přišlo, že tak rovně nad městem stálo o
polednách, že ani nejmenšího stínu, buďto okolo lidí aneb jakýchkoli jiných
věcí, v něm nečinilo a nevydávalo. <i>Lucan. lib. 2. Umbras nusquam flectente
Syene.</i></p>

<p class=MsoNormal>Od toho ostrovu potom Nilus mezi roviny egyptské a do volné
prostrannosti jako z vězení ňákého se dostává a vychází, až do moře
Prostředzemního sedmery prameny, jakž jsem nahoře položil, vpadá.</p>

<p class=MsoNormal>Byla pak věc divná starým vypisovatelům a nezpytatedlná při
Nilu, že každého roku mimo povahu jiných řek a potoků (čehož jsem také v první
knize o Jordanu dotekl, však okolo času velikonočního za některý den povodně
tam bývají, ne jako tuto na měsíce) v prostřed, ano také přese všecko léto
velice se rozvodňuje, a to v jistý čas, v němž přichází i odchází, jakž o tom
již nahoře dotčeno; nýbrž že to již od mnoha set let a snad od potopy světa
bylo. Pročež v té krajině města a vesnice na pahrbcích nejvíce vzdělány a
vystaveny jsou, tak aby v čas rozvodnění lidé sebou i s hovady bezpečni a
zachováni býti mohli. Nebo přihází se, že někdy voda nenadále do nízkých míst
vystoupí, kdež kdo rychle dobytků neopatří, voda je zatopuje. Ano v tom čase
města a vesnice nejsou nežli co nějací ostrovové plní skal a kamení u vodě,
nápodobně co v Archipelago Cyclades ostrovové, jichž do padesáti malých pospolu
leží. <i>Plinius lib. 4. cap. 12. Hermolaus etc.</i> Tehdáž ani dobytka
vyháněti nemohou na pastvy, ale jej pící doma chovati musejí, a sebe živiti
tím, čím se kdo prvé zásobil. I tam by tehdáž nalezl takové lidi, zvláště
lakomce bohaté, kteříž ve žni a v hojnosti nakupují toho, co by potom chudším v
čas povodně podlé své vůle prodávali a je drahotou sužovali.</p>

<p class=MsoNormal>Jakož tehdy o původu té řeky Nilu nejednomyslní byli
spisovatelé, tak ovšem o tom divném rozvodnění rozličná domnění u lidu bývaly. <i>Thales,
Eudemenes, Lucret. lib. 6.</i> a jiní s nimi pokládali toho tu příčinu, že prý
letní libí větrové, <i>Etesia</i> nazvaní, kteříž těch časův za 40 dní vějí. (a
to jsou u nás nejteplejší větrové ve dnech psích), ti že proti vodě Nilu od
moře Prostředzemního vějí a vodu v Nilu zastavují, že ona zpátkem do země couvá
a tak do moře nepadá. Ale to zdání není pravé z těch příčin, že když <i>Etesia</i>
začínají váti, již tehdáž <i>Nilus</i> přestává růsti a počíná zas opadati.
Potom bylo by to též při jiných řekách Afriky, kteréž v té straně proti větrům
do moře vpadají, avšak se zpátečně nedmou. Dále řeka <i>Niger</i>, totiž Černá
nazvaná, kteráž z druhé strany Egypta do moře <i>Oceanu</i> padá, a však z
jedněch krajin jako <i>Nilus</i> pochází a v týchž časích se rozvodňuje, ta
větry <i>Etesia</i> nemůže býti zadržována, proto že ji ženou do moře a nejdou
proti ní; a takž jiná toho příčina býti musí. Naposledy byla by voda v Nilu.
čistá jakožto ustalá, a ne nad spůsob jiných časův tehdáž nejkalnější.</p>

<p class=MsoNormal><i>Anaxagoras Physicus, Euripides</i> a jiní smýšleli, že v
těch zemích za Egyptem skalnatých velicí sněhové býti musejí, kteříž v tom čase
se rozpouštějí a takovou povodeň činí; což proti položení a přirození těch míst
jest. Nebo ty země leží pod největšími horky, a žádné zimy, nerci-li sněhů, tam
nemívají. <i>Democritus Abderita etc.</i> A řeka <i>Nilus</i> svým tokem
přinášela by nějaké kusy ledu, aneb větrové studení by to v Egyptě z těch zemí
přicházejíce svědčili; čehož však ničehož se neděje.</p>

<p class=MsoNormal><i>Euthimenes</i> a kněží egyptští (jakž <i>Diodor. Sic.</i>
svědčí) měli za to, že z Oceanu moře pocházejíc Nilus, když se toho času moře
vydýmá, z něho takové vody do Nilu přicházejí, a snad z toho soudili, že jakž <i>Plinius
31, lib. 4. cap.</i> píše, pokolikráte Nilus slanou vodu měl; však to z jiné
příčiny se státi mohlo, a nikoli z moře nepochází, neb jest věc vědoma a proti
nahoře položenému původu.</p>

<p class=MsoNormal><i>Herodotus</i> pokládá tuto příčinu, že slunce před
velikými vodami Nilu právě nad těmi zeměmi stojí, a z vod do povětří vytahuje
vlhkost a oblaky činí, kteréž vítr do jiných zemí zanáší a tam pršku působí; v
tom pak času rozvodnění že slunce odchází od těch zemí, a nad Asií a Řeckou
zemí stojí, když prý tolikéž řeky a vody vysušuje a malé činí, a tehdáž z Nilu
vody neuchází, pročež na svém spůsobu zúplna a veliký jest, a jak horka
přicházejí, tedy uchází a menší bývá. Ale kdyby slunce to činilo Nilu, také by
totéž při jiných řekách v té straně působilo; ale nic se toho při jiných řekách
pod větším horkem slunečným nestává, pročež není to žádná podstatná příčina.
Což vše obšírně Messer Aier. Fracastoro del aresc. del Nilo. Lucan. lib. 10.
vypisujíc zamítá a poráží.</p>

<p class=MsoNormal>Za našich posledních časův, jakož jiné mnohé věci vynalezené
jsou, tak tuto také, když se do těch zemí Portugalší dostali, ti té pochybnosti
a nepovědomosti omyl napravili a pravou její příčinu vyjevili. Nebo svědčí to,
že žádná jiná přičina těch rozvodnění není, jako veliké pršky, kteréž v těch
mouřeninských krajinách tehdáž, když se u nich zima začíná (což přichází vedlé
našich časův z počátku Dubna měsíce, když se u nás začíná jaro) tak dlouho trvají,
že se zdá věc k víře nepodobná. Nebo píše Francis. Alvarez, že tak hrubé
přívaly těch časův tam viděl, jakoby, jakž se říká, lil; a jednoho času, když
se u jednoho potoku procházel s některými svými tovaryši, že veliký hřmot
zdaleka slyšel, až potomně viděl vodu se valiti v údolí, v němž tehdáž byl,
zvýši dlouhého oštípu, a ta že kamení a jiné říceniny s sebou nesla, a v těch
místech skalnatých takový hřmot vydávala, nejináč než jakoby hřímalo; a svědčí
to, že každého roku, co tam byl šest let, zúplna celý měsíc i přes dva měsíce
pršelo; a jsouce ty země skalnaté, té vody do sebe nepijí, nýbrž se splakuje,
do údolí a potoků se shání, do velikých řek a jezer, kteréž potom mezi tím
časem se rozvodňují, a odtud Nilus k půlnoci, <i>Niger</i> a <i>Zaire</i> řeky
k západu skrz království <i>Congo</i> a <i>Guinea</i>, týmž spůsobem se
rozvodňující, tekou a přicházejí. Což také Edoar. <i>Lopez des. lib. Congo cap.
10.</i> pojišťuje, a jiní těch zemí povědomí. Z jakých pak příčin těch časův
tam tak veliké a dlouho trvající pršky bývají, to pěkně a obšírně vedlé
přirozených a fysických příčin <i>Fracostoro výš</i> dotčený a <i>Batt. Ram.
Sopra il crescer del Nilo</i> vypravují, a že jinde, jako v <i>Scythii</i>
okolo hory <i>Caucasu</i> sněhové, v Indii okolo řeky <i>Idaspes</i> řečené,
krupobití a dešťové také svými jistými časy dlouho trvávají.</p>

<p class=MsoNormal>Ta řeka <i>Nilus</i> jako druhá po pánu bohu vychovává
Egypt. Nebo s těmi dešti a přívaly mnoho se země splakuje, a tokem prudkým
skrze mnohá úrodná údolí jdoucí s sebou bahno a zemi černou hlinovatou
zachvacuje, tak že v čas jejího se rozlívání po vůkolí egyptském zanáší tou
zemí a zakaluje všecken svrchek země, co ho koli zasahuje a přikrývá, od níž
úrodné rolí, jakoby je nejlép zahnojil, učiněno bývá. Nebo sic všecken Egypt
byl by neúrodný, poněvadž sám holopískovatý jest, a tu nic nevynáší, kde voda
nezasahuje, a když se tu, kde dochází, málo do země hrabe, tehdy písek zespod
se nachází. Při tom také tuto jsem vyšetřil, že čím dál tím více země v těch
krajinách voda nanáší; od čehož pochází to, že kde od některého sta let vysoko
země nanesla, tam nedochází a nezavlažuje země, pročež tu neúrodná a pustá země
zůstává. Což se již v skutku nachází nad <i>Cairem</i> za mnoho mil zdýli, kdež
před lety prvé všudy Nilus docházel; jako v Tebaitském kraji, kdež město
znamenité <i>Theba</i> nazvané, a někdy stolice Faraonův králův Egyptských,
stálo při Nilu vystavené, v okršlku 140 honův obsahující, 100 bran mající, a
jiných k víře téměř nepodobných obzvláštností, o nichž <i>Herod.</i> a jiní
píší: to s mnohými jinými městy a městečky, pro neúrody skrze nedocházení k nim
Nilu n nich vzešlé, k spuštění a dokonalé skáze přišlo. Vedlé čehož jistá věc
jest, že čím dál tím méně země Egyptská se zavlažuje, a čím dál tím víc zanáší;
a již ty země o mnoho tisíc tak mnoho lidu vyživiti nemohou, jako jsou předešle
mohly; ano kdyby měl dlouho svět státi, neminulo by mnoho set let, žeby všecken
Egypt třebas zanešen byl a spustl.</p>

<p class=MsoNormal>V té řece Nilu jsou rozličné ryby, jež by dlouho bylo
vyčítati, některých však toliko potvor dotknu, jako předně krokodilův. To zvíře
jest čtvernohé, dlouhé a nízké, šeredné, hrozné a škodlivé, některé 5, 6, 10 až
i dvacet loket dlouhé i s ocasem, kterýž obyčejně tak dlouhý má, jak samo
dlouhé jest; a tři dni před tím, nežli jsme do Cairu přijeli, pravili nám na
cestě, že jsou jednoho krokodila živého tak hrubého do města přinesli, že jsou
ho na dvou velbloudích svázaného nésti musili. Po hřbetě má tvrdé a kamenité
šupiny, jichž žádnou mocí a zbraní nelze prosekati, prostřeliti ani probosti,
než pod břichem jest měkké kůže, tu nerci-li železem, ale dřevem špičatým může
se otevříti vůbec jakoby veliká ještěrka mohla býti, takové vší postavy on
jest. Ústa má veliká a zuby ostré, jazyku nemá, a mimo povahu jiných zvířat ne
nižší a spodní dásní, ale hořejší hýbe a otvírá. <i>Plin. lib. 8. c. 14. 25.
lib. 1. c. 37. Albertus</i>. Vedlé toho nad přirození zvířat čtvernohých nosí
vejce a vysazuje, nemnoho větší nežli jako husí neb pávové, a ty na sucho
vynáší v hnízdě naschvál zemí osypaném a daleko od vody, kdež by také voda toho
roku nezatopovala, což on sobě velmi mírně a právě předzvídá, že jest se čemu
podiviti; a potom z toho vejcete malého (kterýchž pokaždé několik až i na
desátky snese) také nad přirození jiných zvířat veliká potvora bývá. <i>Plutarchus.</i></p>

<p class=MsoNormal>V noci v vodě bývá a ve dne na zemi pastvy hledá, však
nejednostejně, nebo se časem ve dne také u vodě vídává. Zraku jest ostrého na
zemi, ale u vodě tupého. Herod. Když koho honí a ten před ním utíká, velice
smělá potvora jest; ale kdo mu se opře, proti němu běží, naň hází a křičí,
nedoběhne na žádného, ale uteče. <i>Marcellinus</i>. Jest ukrutná potvora, lidi
napořád i hovada, co uloviti může, žere a pohltá, a tak velikého hrdla jest, že
holemé pachole, v pěti aneb šesti letech, pohltiti může; obyčejně pak ocasem
poráží a potom zuby uchytí; zvláště kteříž se koupají aneb k vodě blízko jdou,
tu za nohu aneb za ruku uchytí; někdy jezdce s koněm aneb oslem do vody vtrhne
a sežere; někdy kdo se málo na vodu z lodí vyskytne, z lodí ho strhne. A často
do vesnic v noci aneb ve dne běhají, a kde děti napadnou, je požírají, jakož se
pak kolikráte přihodí, že když na ně vycházejí a některého chytíce vykuchají,
dvé, tré, víc aneb méně dětí celistvých a za čerstva pozřených nacházejí. O něm
jest přísloví: <i>Crocodili lachryma</i>, totiž „slzy aneb pláč krokodilův“,
protože maje snísti aneb požra člověka, pláče a slzy v hojnosti vypouští,
jakoby ho litoval; kteréžto přísloví o lidech ošemetných, kteříž člověka vůči
litují, a krom očí rádi by ho na lžíci vody utopili, aneb kteříž člověka pod
jakoukoli zástěrou pobožnosti a křesťanské citedlnosti sužují atd. se mluví.
Kousání jeho ač jest jedovaté, však po ničemž se lépe nezhojí, jako když kdo
mnoho tunných ryb za některý den jí a co nejméň na ně pije, a jest v Egyptě
mnoho lidí pokousaných a od nich pochromených; pro něž u vesnic a kde potřebí,
aby svobodně do vody mohli a bezpečni byli, mají nadělaných plotův do vody,
skrze něž nemohou krokodilové prolezti a překážeti.</p>

<p class=MsoNormal>Chytají je rozdílnými spůsoby. Předně jest krokodilů ten
obyčej, že rád svou vlastní stezku mívá, kterou z vody na zem a tak dále na
pastvu vybíhá, a tou přímo zase do vody. Z těch cest když kterou Egyptčané
vyzvědí, a že vně na pastvě jest, vědí, tedy udělají jámu, a tu přikryjí dřívím
a pískem posypou, a po té když jej spatří, pokřik učiní, bubnují, perou a honí
ho; on svou cestou utíká a do té jámy padne, a tu již od nich buď za živa
svázán, aneb na místě zabit bývá. Nebo jest zvíře neohebné pro šupiny, kteréž
na sobě má, že se nemůže obraceti a brániti, ani krkem hýbati, a protož přímo
co šíp běží. Potom na řetězy aneb tlusté provazy přivazují hák železný, na nějž
nastrčí hus mršiny; on chtěje u vodě aneb krom vody hltavě to pochytiti, často
na ten hák zavízne a tak se lapí. Jináč také lapán bývá od jistých obyvatelův
ostrova <i>Tentyris</i>, kteříž od něho <i>Tentyrité</i> slovou. Ti jsou tak
smělého srdce, že kde jen mohou krokodila shlédnouti, za ním se honí, u vodě za
ním plovou, naň vsednou aneb skočí z lodí; a on chtěje po nich chňapati, tlamu
a svrchní dásně otvírá; tu oni mívají kyje za pasem zastrčené, ten mu do úst
příčkou vstrčí, že nemůž zuby zavříti, a z obou stran, levou i pravou rukou jej
jako v uzdě drží, k břehu ženou, a jej neb sám jeden uhoní a zardousí, aneb
jiní na pomoc přijdouce, kyjmi zabijí a dotlukou. Těch Tentyritů, jakožto svých
úhlavních nepřátel, i hlasu jejich zdaleka se krokodilové bojí a před nimi
utíkají, tak že častokráte pochytě loupež, jí na samé okřiknutí jejich odběhne;
a jistá věc jest, že se žádný blízko ostrovu jejich nepřiblíží, nejináč než
jakoby je zdaleka čili, tak před nimi prchají.</p>

<p class=MsoNormal>Mimo ty jsou i některá zvířata krokodilův přirození
nepřátelé. Nebo má obyčej krokodil na lidi aneb hovada číhati při cestě v bahně
a blátě, do něho se naschvál obale, aneb v písku se zahrabíc, tak že se zdáti
bude, jakoby kus skály z bahna aneb písku vykoukal, a hledí na tudy jdoucí vyskočiti;
v tom jeho číhání často se přihází, že usne, a ústa otevra po náramném horku
hltá vítr. A v tom ptáček jakýs malý, jmenem <i>Trochilus</i>, v místech okolo
vody pastvy hledající, naň přichází, ten zdaleka vidí mu se červenati ústa
vnitř, a mezi zuby kusy masa i červy a pihavky se mrdati; letí tedy k němu a
vsedne mu do úst, vybíraje mezi zuby ty červy, což krokodilu spícímu, i bdícímu
velmi příjemno a libo jest, tak že tím lépe ústa otvírá a tvrději spí.</p>

<p class=MsoNormal>Item, jest opět jiné zvířátko <i>Ichneumon</i> řečené, to
běhá semotam po poli i po domích po pastvě, a obzvláštně číhá na krokodily a po
nich slídí; to jakž spatří tím spůsobem krokodila spáti, přikrade se k němu a
hbitě vskočí mu do hrdla a až do vnitřka k srdci, kteréž mu nemešká brzo
sežrati, od čehož i hned krokodil semotam pro bolest běhaje umírá, a jakž umře,
to zvíře zase vyběhne ústy jeho beze škody.</p>

<p class=MsoNormal>Povídají to také o krokodilu, že žádného střeva zadního
nemá, nežli co nezažije, to zase ústy vypouští a tím spůsobem se vyprazdňuje.</p>

<p class=MsoNormal><i>Delphin</i>, aneb mořská svině, jest také nepřítel
krokodilů, nebo dostává se z moře do Nilu, a když jej vidí, hledí chytrosti
užiti, a maje špičatý a ostrý hřbet, ten zježí a rozepne jako ploutve, pustí se
pod břicho krokodilovo, a těmi jej bode až ho probode a díru mu prořeže, že ho krev
ujde a vody do těla naběhne, od čehož umírá. Také jiné zvíře <i>Stincus</i>
řečené, a veliké některé co krokodil, jemuž hrubě nápodobné jest, však ne tak
škodlivé a lidem násilí činící, to vždycky s ním bojuje. <i>Plinius lib. 28. c.
8.</i> Maso krokodilův obyvatelé staří i mladí jedí, a vozí je na trh, jako u
nás do Prahy jesetry a lososy, na váhu je prodávajíce. Ačkoli mnozí tak mněli,
jakoby se nikdež jinde krokodilové nenacházeli, jen toliko v Egyptě v té samé
řece Nilu, ale jsou jistí svědkové, kteříž to vysvědčují, že se v jiných řekách
podobní nacházejí a to v velikém počtu: jako v řece Niger a v jezeru Zaire v
zemi Mouřeninské. <i>Lopez des. Congo</i>. Potom okolo ostrovu sv. Tomáše. <i>Navig.
all Isola di S. Thoma</i>. Opět v království <i>Cananor. Odoard, Barbosa</i>.
Item, v řece <i>Ganges. Giov. di Barros</i>. Opět okolo ostrovu <i>Goa. And.
Corsali</i>. Zase v Indiích Západních. Také píše Petr Martyr, že se v zemi
jmenem <i>Xaqueguara</i> nacházejí, a když utíkají aneb kde se zdržují, že
libou pížmovou vůní kadí a po sobě zanechávají. Item v řece jedné krajiny <i>Cevola</i>
nazvané. Fern. Alarchon relat. Giov. Lioni. 9. parte del‘ l‘ Africa <i>připomíná,
že za časův Římanův a křesťanův, dokud oni ty země drželi, že jsou krokodilové
tak ukrutní a škodliví nebyli, jako jsou za panování Mahometánův; a vedlé toho
přivozuje</i> Meshudum delle cose mir. scoperte alli tempi mod.<i>, kterýž
píše, že za panování</i> Humeth <i>syna</i> Taulona <i>byla nalezena v jednom
chrámě pohanském v zemi vespod vedlé základů zakopaná podoba olověná veliká,
nápodobná krokodilovi, na té že byly divné podoby a znamení. Tu podobu ten
jistý</i> Humeth<i>, nevěda co by znamenala, že dal rozdělati, a od té chvíle
že ty potvory tak lidem i hovadům škodí. Ta tedy podoba nemusila nic jiného
nežli čáry býti. Ačkoli pak toho dokládá, že pod Kairem dolů k moři žádnému nic
krokodilové neubližují, krom toliko nad Kairem; však jest věc jistá, že všudy
škodí a nikdež dobří nejsou.</i></p>

<p class=MsoNormal>Vídá se také v Nilu <i>Hyppopotamus</i>, po česku „vodní kůň“.
Zvíře to jest čtvernohé, kopyta rozděleného co vůl, těla velikého, většího
nežli bůvol aneb zubr, a více k těm hovadům některým postavou nežli koni
podobny. Tlamu má pleskatou a širokou, ocas krátký, nápodobný svinskému; jinde
po těle nemá srsti žádné, čnějí mu z huby velicí a lesknatí zubové, a svrchní
pysk nahoru má obrácený jako divoký kanec; kůže na něm tak tvrdá, že jí, když
uschne, nelze prosekati, nerci-li řezati se může, leč se namočí, protož jí
užívají na <i>rondelle</i>, pavezy, hemelíny a jiné rozličné potřeby; hlas jeho
jest rovně takový jako kravské řvaní. Obcuje v vodě i na zemi, rovně jako
krokodil; však obyčejně v noci na pastvu z vody vychází a na osení velikou
škodu činí, a pasa se vždycky zpátkem k vodě postúpá, aby vždy blíž a blíž k
vodě se přibližoval, a tím spíše před lidmi do vody uteci mohl. <i>Elianus</i>.</p>

<p class=MsoNormal>Ten kůň žere také lidi, když jich u vodě dostati může; jakož
pak často přijda na malou lodku, na ni se vyskytna potopí ji i s lidmi. Zuby
jeho jsou drahé, proto že dělají z nich rozličné věci a řezby; jakž <i>Pausanias
Arcad.</i> píše, že viděl při jedné modle zlaté tvář z zubů koně vodního, místo
slonové kosti.</p>

<p class=MsoNormal>Píší o tom zvířeti, že jest nejprvnější bylo, od něhož lidé
vzali krve pouštění pro ujití nemocí. Nebo, prý, když se začasté přeplní a od
toho lenivé a příliš tlusté učiněno bývá, tehdy vychází a hledá při břehu
nalomeného a ostrého třtí, aneb při plotu najda dřevo ledajakés, o to se tak
tuze tře a na ně tiskne, až sobě na noze jistou žílu probodne a krve do vůle
vypustí; potom tu díru sobě blátem zamaže, a takovým spůsobem čerstvější bývá. <i>Plinius
lib. 8. 20. 27. Massardus.</i></p>

<p class=MsoNormal>Vypravují i to o něm, že když vyroste v svou dobu, tedy
máteř svou od samce otce svého odloudí a jí se přidrží, a protož je za jedno
nevděčné zvíře pokládají; jakož o něm to i jiné vypravuje <i>Joh. Pet.
Valerianus Hieroglyph. lib. 29. Gesnerus, Aristot. lib. 2. cap. 7. animal</i>.
Takového zvířete J. M. C. ráčí míti kůži celistvou na hradě Pražském z Egypta
přinešenou, kteréhož postava srovnává se s těmi, kteréž v Egyptě jsou.</p>

<p class=MsoNormal>Na zavírku této kapitoly tuto něco o zvířátku <i>Ichneumon</i>
řečeném dotknu, proto že jsem o něm napřed zmínku učinil.</p>

<p class=MsoNormal>To zvířátko netoliko s krokodilem válčí, ale také s hady,
jako s <i>Aspidem</i> jedovatým hadem (jehož smrtedlné uštknutí jest) a to
tímto spůsobem: válí se v blátě tuhém, a když se dobře zkálí, suší se zas na
slunci, až na něm to bláto přischne a bude co kůra; potom válí se opět a osuší,
což činí po několikráte, až bude bláta na sobě míti co nějakou zbroj; a když
tak opatřeno jest, číhá na hady, a jak kterého napadne, nastavuje mu ocasu
blátem připeklého; do toho had kouše a jedu napouští tak dlouho, až to zvíře
čas svůj uhlédaje obrátí se a chytí hada za hlavu, a tu ho zahryze a sní. Žere
pak všelijaké jiné zeměplazy a živočichy, jako ještěrky, pavouky, myši, žáby
atd. Ptáky lapá co kočka, též kuřatům a slepicím druhdy neodpouští.</p>

<p class=MsoNormal>Jest něco větší nežli kočka, však kde kterou kočku
postihnouti a popadnouti může, udáví ji; a jakkoli ústa velmi malá a špičatá
má, však předce se rádo rve se vším, i s největším psem, a dá mu dosti hry.</p>

<p class=MsoNormal>Turci těch zemí chovají je v svých domích místo koček, nebo
čistí jim domy před všelijakými žížalami a potvorami škodlivými; sedláci je
nosí mladé na trh a prodávají, bývají krotcí jako která kočka u nás. Slove
vůbec myš Faraonova; více o něm píší <i>Bellon. lib. 2. c. 22. Nicander</i> a
jiní.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165233">Kapitola 20.</a></h1>

<p class=MsoNormal align=center style='text-align:center'><b>Kterak jsme se z
města Buláko do Rosetty plavili, a odtud do Alexandrie dostali.</b></p>

<p class=MsoNormal>&nbsp;</p>

<p class=MsoNormal>Bylo poněkud nahoře dotčeno, kterak jsme se do Buláko
dostali, a odtud po Nilu dolů do Alexandrie plaviti mínili. Na tom tehdy se
ustanovivše, šli jsme za předměstí Kairské, kdežto všech obchodnických lodí
stanoviště jest; kdež také každého času množství rozličných a obyčejných na
Nilu lodí se nachází, jakož jsme i my jich dostatek našli; a přijevše před
večerem, k lodí jsme, již prvé na ní místo zamluvené majíce, a <i>dzierma</i>
byla, pospíchali, a tu smluvivše i zaplativše napřed, což těm plavcům náleželo,
rozžehnali jsme se s našimi tovaryši tehdejšími, totiž tulmačem a Židem, a sami
v lodí zůstali, očekávajíce na čas plavení. Zatím pak zásobili jsme se také na
cestu potravami od chleba, sýra, kuřat pečených a jinými věcmi nakoupenými.</p>

<p class=MsoNormal>Strojilo se pak a bylo pohotově jiných lodí do jedenácti, na
nichž se vedlé nás mnoho lidu plaviti hotovilo, z nichž netoliko na naší, ale i
na jiných nejvíce byli Židé a egyptští vojáci, kteříž do Uher proti křesťanům
táhli, však ne s tak veselou myslí, jako u nás naši vojáci proti nim; tuším
více to dělali z mušení a nevyhnutedlné nouze, nežli z dobré vůle, rovně co v
hřebeně zmatené vlasy zamáchají se a zadrhují, vedlé přísloví: <i>Tutti i
groppi, vengono al pettine</i>, tak že tito podobně bezděk v to potaženi byli,
rozumíno bylo.</p>

<p class=MsoNormal>Dne třidcátého prvního, posledního měsíce Října, to bylo v
sobotu po svatých Šimona a Jůdy, asi tři hodiny přede dnem vyjelo nás okolo 13
lodí s naší velikou radostí, a tehdáž s pomocí plachet roztažených výborně jsme
jeli, ale nedlouho, proto že potom dále ticho bylo a větru se nám nedostávalo,
pročež sami vesly táhnouti jsme musili. A takž jedouce přijeli. jsme nejprvé k
jednomu městu pustému, kdež jen koliks chalup celých jest, tak jakž mi v Kairu
o témž oznámeno bylo, totiž k svatého Makaria klášteru, kterýž někdy přeslavný
a bohatý byl. Okolo toho nachází se to orlové kamení, jakéž i k nám přivážejí,
a jest k mnohým věcem prospěšné. Odtud jsme mimo mnoho jiných vesnic a městeček
se plavili, až nám tak celý den minul. Potom v soumrak přijeli jsme k jedné
vsi, proti níž nedaleko jedno od druhého z té strany Garbie, totiž Damiáta, dvě
města jmenem <i>Pharson</i> a <i>Foua</i>, kteréž před lety větší bylo nežli
Kair a ještě po Kairu největší zůstává; a tu se začíná Delta ostrov tak
nazvaný, proto že se tu Nilus řeka na dva hlavní díly dělí, a z těch potom
doleji jiná jako nějaká ramena jdou, tak že jich, jakž jsem nahoře doložil,
sedm do moře vpadá, a odtud též Nilus se na sedmero dělí.</p>

<p class=MsoNormal>Ty dvě hlavní ramena obsahují v sobě kraj veliký, dobře do
pěti neb šesti set mil vlaských v svém vůkolí, a skrze ten kraj se rozvodňuje
Nilus po příkopích naschvál nadělaných a zemi po všem Egyptu nejúrodnější činí;
jakož pak z té příčiny nejvíce tam obyvatelův a měst i městeček jest. Ostrov
ten slove Delta od řecké litery, proto že v takovém položení ta dvě ramena z
Nilu a z třetí strany moře Prostředzemní jej takový činí, totiž na spůsob
tříuhelníku, jakž od starodávna a všech časův tak a nejináč vypisován byl. <i>Diod.
lib. 1. c. 3. Hircius lib. 4. bel. Civ.</i></p>

<p class=MsoNormal>V tom městě nad vrchním koncem toho kraje aneb ostrova Delta
odpočívali jsme při břehu do půl noci; mezi tím okolo třetí hodiny na noc
začali Židé v naší lodi hřmot, a učinivše pokřik chytali se některých zrzavých
ručnic, jichž spolkem tři aneb čtyry měli, a z těch dali se do střílení dosti
nemotorně a nespěšně, pro neumělost svou a bojácnost. Nebo třásli se strachem,
volajíce, že vidí některé lodičky po vodě k nám se plaviti, a v těch že žádní
jiní nejsou nežli loupežníci. Což sic tak bylo, že některé zdaleka bylo viděti,
ale jakým úmyslem k nám směřovali, to nevím, ačkoli dost možné bylo jednu aneb
dvě lodi ve snách přepadnouti, proto že jsme nestáli pohromadě a pospolně, ale
jedni od druhých na hony vzdáli, a někteří předce jeli před námi. A kdyby bylo
nač přišlo, byli by Židé tenčeji zpívali nežli onen, o němž přísloví jest: <i>Ha
messo le piue in sacco</i>, „když píšťaly do pytle vstrčil.“ My tehdy nevidouce
patrného nebezpečenství, a majíce Židy tak udatné hrdiny, kteříž znamenitě pro
obranu naši stříleli, totiž všecko vzhůru do povětří, tuším že nesměli k líci
přiložiti, aby nemusili vedlé něho měřiti a někoho z druhých udeřiti, aneb, což
jest podobnějšího, že se báli, aby se sami svými ručnicemi od pohlavku
neporáželi, majíce je nevyčištěné a nábojem nezkušené; na něž my se dívajíce
jistě od smíchu jsme se zdržeti nemohli, aniž do odjezdu zas oněchno usnouti
pro křik a nepokojení se Židův nad tím nebezpečenstvím domnělým, nebo sic jim
žertu nebylo žádného.</p>

<p class=MsoNormal>Prvního dne Listopadu, to bylo v neděli na den Všech
Svatých, když bylo po půl noci, odtrhli jsme od toho místa a jeli jsme dosti
prudce, až jsme vjeli. do jednoho ramene, kteréž přímo do moře vede, a po levé
straně nechali jsme jiného, vedoucího přímě do města Alexandrie, a však že jest
rukou lidskou bylo udělané a toliko příkopem širokým jest, není obyčej tudy,
aniž možné s lodími jezditi, proto že není tak hluboké jako hlavní a přirozené,
kterýmž jsme jeli; jest zajisté ono proto udělané, aby tudy do Alexandrie
sladká voda docházela a tam zahrady okolo města zavlažovala a čisterny v městě
naplňovala, o čemž doleji oznámím. Tím tedy jedním velikým ramenem jeli jsme
ten celý den bez přestání a jiného zvláštního nic neviděli, nežli vesnic a měst
nehražených množství, a místy některého ptáka převelmi krásného s dlouhým
ocasem, jakéhož k nám vycpaného i také někdy s peřím celistvého vozí, a místo
peří se za kloboukem nosí, a ten slove rajský pták. Když pak již noc nastala,
nezastavili jsme se, ale předce jeli až do půl noci, a v tom jsme k městu <i>Raschid</i>
aneb <i>Rasid</i> nazvanému připlouli a přistavili, a však do rána v lodi
zůstávali.</p>

<p class=MsoNormal>Druhého dne téhož měsíce, jak se rozednívalo, vystoupili
jsme z lodi a s některými Židy do města, a potom do jednoho velikého domu,
čtverhraný dvůr v sobě majícího, přišli, jehož stavení bylo vysoké, dosti pěkně
a nad spůsob těch zemí vystavené. Ten dům byl <i>fondiqua</i>, totiž kotce aneb
sklad kupeckých věcí křesťanům náležející, na němžto tehdáž plno balíkův na
dvoře i v pokojích do křesťanstva přihotovených leželo, tak že jsme my sotva
komůrku malou pro sebe dostali.</p>

<p class=MsoNormal>To město sloulo před lety latině <i>Canopus</i>, jmenem
jakéhosi <i>Canaba</i> plavce krále Řeckého <i>Menula</i>, a po zboření Troje
na lodstvu královském tam povětřím vypuzeného a od hada na smrt uštknutého, při
jehožto hrobu to město od jeho tovaryšův na památku založeno bylo, a tam
zanecháni jsou, kteříž se domů, totiž do Řecké země, vrátiti nebo nemohli aneb
nechtěli. Nyní slove Raschid aneb Rasid, vlasky Rosetta. Leží z té strany Asie
při Nilu, domy v něm dosti vysoké a nákladné; a že jest tam veliký sklad od
kupectví, protož také mnoho jich tam bydlí, jakož pak i Benátčané tam svého
místoconsula chovají, jehož bailum jmenují, a ten v své moci měl onen dům
kupecký výš oznámený. Anobrž ve všech těch městech předních, v nichž jsem byl,
v každém mají Benátčané z svých domácích faktory, kteříž nejvíc toho šetří, aby
časně domů psali, v kterém místě a která zboží platí neb neplatí; vedlé čehož
oni vědí se jak spravovati, tak že dříve nežli jiní zvědí, an tito již s svým
kupectvím tam jsou, a vedlé návěští a zprávy sobě dané ho odbývají, což jim k
nemalému, ale velikému zisku jest. Ač město není zdmi obhraženo, však nedaleko
odtud má malou pevnůstku pro ochranu, kdyby se nepřátelé po Nilu k městu dávali
a škoditi chtěli. Jest v něm pěkný mešit, dvéře do něho jdou z náměstí a jiné
od vody, odkudž stupněmi kamennými tam se chodí. Lázeň v tom městě jednu velice
chválí a za nejpěknější i pro čerstvých vod hojnost za nejrozkošnější pokládají;
jakož (prý) když císař Turecký Selim, Egypt sobě podmaniv, z Kairu do
Alexandrie táhl, v ní se naschvále, slyše ji vychvalovati, zastavil a s
některými předními pány myl, a ní dobře spokojen byl.</p>

<p class=MsoNormal>Obyvatelé v něm jsou jako v Kairu rozličných národův, o nichž
již výš psáno, obchody vedou a řemesly se živí; také tam mnoho krámův po městě.
Však domácí sousedé nejvíce stojí cukru vařením, pro nějž zvláštní domy mají, a
pro reyže mlácení, kterouž vymlacují jakýmisi holemi samotepoucími, po jistých
nástrojích k tomu připravených; a tak mlácenou v roce do několik tisíc korců,
všecku v tem samém kraji zrostlou, potom jinam prodávají. Město palmovým jako
lesem nějakým obrostlé jest, jiného také ovoce tam hojnost bývá, dobytka
velikého i malého bez nedostatku.</p>

<p class=MsoNormal>V tom městě ten celý den jsme strávili, a zatím sobě osly za
městem na jednom předměstí, k Alexandrii jdouc, jednali při těch, kteříž sami
právo mají lidi hovady do Alexandrie z Rosetty dopravovati, a každému, kromě
těch, kteříž by svá vlastní měli, mocně bráti.</p>

<p class=MsoNormal>Dne třetího téhož měsíce, to bylo v úterý po Všech Svatých,
majíce projednané mezky, na nichž jsme jeti měli, také jsme se potravami
opatřili a se dvěma Židy ven z města vyjeli. A však byli jsme u předměstí
zastaveni od našich mezkářův za příčinou Židův našich, kteříž vedlé zchytralého
obyčeje svého záplatou je oklamali, pročež nám tu na krátce všecky mezky vzíti
a nás na pěchotě nechati chtěli. Tehdy my rozumějíce tomu, ano pes na vlka
přišel, a žeby se bez nás neporovnali, musili jsme se v to vložiti, a Židy, aby
smlouvě zadosti učinili, naprositi. A po té jsme asi hodinu na den jeli k té
straně západní po píscích přes půl míle české až k břehům moře Prostředzemního.
Tu jsme se vedlé moře obraceli, majíce je po pravé ruce, přímo k Alexandrii.</p>

<p class=MsoNormal>Potom když bylo okolo snídaní, přijel k nám jeden Arab na
koni, chtěje na nás míti peníze; s tím se opět Židé dlouho hádali, až jsme mu
vždy koliks mejdinů pro pokoj a spěšnější naše jetí dali. Nebo při takové
příčině právě to se plní: <i>Homo assaltato, mezzzo preso</i>, totiž že „na
koho taková chasa udeří, jakoby již z polovice zajatým byl,“ časně se raději
poddávati potřebí jest. Jeli jsme pak mimo samé moře, a místem skrze vodu, až
našim mezkům vlny o břich se obrážely a nás ostřikovaly.</p>

<p class=MsoNormal>Okolo poledne přijeli jsme k jednomu ramenu z Nilu
pocházejícímu, a přes to jsme se dali na prámě převesti, nebo bylo veliké jako
řeka Pražská, a za tím tu také z toho, co jsme s sebou nesli, posnídali. Od
toho místa podávali jsme se pomalu a přímo do kraje, a moře v té straně daleko
k městu Alexandrii obcházelo; tu jsme jeli mezi pěknými lesy palmovými a
muzovými, a okolo nešporu spatřili jsme nad mořem pevnost tureckou, dobře
vojáky osazenou, kteráž z té strany přístav Alexandrinský obraňovati může, od
níž byli jsme na půl míle české; ale však my jeli jsme předce naší cestou v
nesmírném horku a veliké mdlobě, až jsme v samý večer k městu Alexandrii a k
bráně městské, kteráž vždycky zavřená bývá, a když lidé do města chtějí, teprva
se otvírává, přijeli.</p>

<p class=MsoNormal>Ti dva Židé, kteříž s námi byli, volali na branného, a s ním
mluvili, prosíce aby jejich známých Židů k nim povolal. Po chvíli tedy vyšli k
nám někteří z těch Židův spolu s kolikasi Turky, kterýmžto zprávu jsme dáti
musili, odkud jedeme, což oni zapsali i jmena naše; a dříve nežli nás do města
pustili, těm Židům jakožto celným každý z nás po dukátu od osoby a Turkům
tolikéž dáti jsme musili. Odtud jsme jeli jakousi dlouhou ulicí, a z té potom
skrze jiné kratší, za dosti drahnou chvíli, až jsme přijeli k jedné <i>fondique</i>
křesťanské, již národ franský a jiní k němu připojení drželi a <i>viceconsul</i>
franský v ní vládl i bydlel; v té jsme s mezkův ssedli, a Židé s mezkáři mezi
svou roveň od nás jeli.</p>

<p class=MsoNormal>O našem pak příjezdu bylo v té <i>Fondiqui</i> hned
rozhlášeno, že poutníci přijeli, tak že se to doneslo i našich spolupoutníkův
Jerusalémských, kteřížto vyjevše před námi z Kairu, ještě se tu zdržovali a na
odjezd lodí očekávati musili. Ti hned s radostí velikou dolů sběhli a nás
poznavše vítali, i do příbytku uvedli a možné pohodlí posluhováním nám činili.
My pak tak jsme byli po cestě zemdleni, že jsme o nic, ani o jídlo nestáli, ale
porozprávěje spolu, šli jsme hned na odpočinutí.</p>

<p class=MsoNormal>Na zejtří ráno, to bylo 4. dne téhož měsíce, k <i>viceconsulovi</i>
(kterýž má obyčej, jak se přistrojí, ke mši do kaply, kteráž v tom domě dosti
pěkná a prostranná jest, choditi) jsme pospíšili, abychom se jemu ukázali;
kterýžto nás přátelsky přivítal a nám se na žádost naši vším možným zakázal, a
bude-li možné v tom času do <i>Malty</i> aneb <i>Sicilie</i> na <i>caramusale</i>
aneb jiné lodí se plaviti, že nám k tomu dopomůže, připověděl. Jakož pak
potomně i toho dne dal se v přístavu ptáti, jaké jsou lodí mimo Benátské lodí
před rukama, ale ničehož se doptati nemohl; protož radil nám, abychom se
projednali do některé Benátské lodí, že bezpečněji bude pro loupežníky mořské,
a jistší věc domů se vraceti. I abychom rady jeho k dobrému svému užili, šli
jsme hned toho dne po obědích ven z města ku přístavu, a na člunu jsme k lodím
Benátským vyjeli, s kterýmiž pro mělkost přístavu k městu blíž přijeti nemohli,
nýbrž u pevností, o nichž níže položím, stály.</p>

<p class=MsoNormal>Byly pak tři lodí toho času: lodí <i>Balbiana</i>, lodí <i>Vidaletta</i>
a lodí <i>Balbiana nova</i>. Spatřivše ty všecky, vyptali jsme se, kterou z
nich nejprvé naloží a s ní do křesťanstva odjedou. I bylo nám oznámeno, že
naloží Balbianu; na tu tedy jsme se projednali, kteráž byla největší a
nejprostrannější z těch tří, a hned s patronem cestu smluvili do Benátek,
kterýž nám den odjezdu jmenoval, totiž dvanáctého dne téhož měsíce, tak že se
nám v tom čase dostalo město volně spatřovati a jeho příležitost poznamenati.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165234">Kapitola 21.</a></h1>

<p class=MsoNormal align=center style='text-align:center'><b>Vypsání města
Alexandrie.</b></p>

<p class=MsoNormal>&nbsp;</p>

<p class=MsoNormal>Alexandria, nyní po turecku <i>Scanderia</i> aneb <i>Ischenderia</i>
řečené město, bylo nejprv od Alexandra krále Macedonského, jakž <i>Josephus</i>
toho čas pokládá, před narozením Krista pána 320 let vystaveno, a na spůsob
pavézy aneb štítu macedonského všecko v okršlku svém v sedmnácti dnech do 6000
krokův zdí z uhelníkového kamene obehnané a ohražené. <i>Just. lib. 2.</i></p>

<p class=MsoNormal>Bylo za starodávna veliké, na osmdesáte honův zdi okolo
mající; avšak nesmýšlím, aby kdy bylo všecko zúplna vystaveno a domy vyplněno,
pro předhoří (latině slove <i>promontorium Alexandria</i>) dosti příkré a
skalnaté, kteréž k straně egyptské v ohradě města jest, a není na něm mnoho
řícenin ani příkopů znáti. Pevné také bylo, netoliko pro zdi dobré, ale i svým
bezpečným a místným položením; nebo z jedné strany mělo moře Prostředzemní, z
druhé jezero <i>Mareotis</i>, nyní Buschiara, o němž Strabo lib. 17, z třetí
pouště písčité a nepřístupné od kláštera svatého Makaria, kterýž až podnes trvá
a řečtí mniši tam bydlí, nazvané, a z čtvrté Nil řeku a bahna z té strany
veliká. Ale však nicméně to bylo předešlých let nejpřednější na světě kupecké
město, pro přístav příležitý a bezpečný na moři. Nebo jakákoli nejdražší a
nejvzácnější zboží v Indii rostou, ta všecka, jakž jsem výš doložil, přenášela
se po Červeném moři do Egypta a do Alexandrie, a odtud do Syrie, Asie, Vlaské,
Francké, Hišpanské, Německé atd. Africké atd. zemí. A všecky ty země, anobrž
Asia, Evropa, Afrika, musily převeliká cla aneb mýta platiti městu Alexandrii,
odkudž králové jeho nevypravitedlné užitky a důchody měli. A příčinou takového
bohatství mezi příslovím tehdáž předek mělo ten, že říkávali: <i>Aurea
Alexandria, Antiochia pulchra, Nicomedia speciosa</i>, „Alexandrie zlatá,
Antiochie pěkná, Nikomedie krásná.“ <i>Herodianus</i> píše, že množstvím svých
obyvatelův žádnému městu, kromě jedinému Římu, těch časův napřed nedalo. Pročež
stavením pěkným velice se rozmohlo, tak že když císař <i>Octavianus Augustus</i>,
kterýž za času narození Krista pána kraloval, toho města dobyv, a úmysl maje
pro svého nepřítele <i>Antonia</i> je zkaziti, spatřiv je, pro tři však příčiny
ho nezkazil: jedno, že tak krásně vystaveno bylo; druhé, že v něm tělo
Alexandra krále pochováno bylo (nebo ačkoli umřel v Babyloně, zemi Chaldejské,
však byl od onad do tohoto města přivezen a pohřben); třetí, že v něm tehdáž
jeden učený mudřec Arrius řečený školu držel, učil a bydlel.</p>

<p class=MsoNormal>Leží to město v veselém položení, však neúrodném, v písčité
a skalnaté půdě, tak že se do něho odjinud potravy a <i>victualie</i> dodávati
musejí; a kdyby toho jednoho ramene z Nilu v naschvál vzdělaném příkopu neměli,
aniž by zahrad a věcí zahradních, kteréž tou příčinou dosti pěkné a mnohé jsou,
neměli.Však v těch pustých místech roste vůkol bylina <i>harmala</i>, arabsky <i>kaly</i>
řečená, kterouž pálí na popel, a ten prodávají do Benátek, z něhož tam
nejčistší sklo dělají; také kaparů a jiných některých bylinných zrostlin tam
velikou hojnost mívají.</p>

<p class=MsoNormal>Brány má čtyry: jedna jest k moři, druhá k Nilu a ta jest
východní, třetí k poušti a ta jest západní, čtvrtá k jezeru k poledni; k těm
jsou nařízení, kteříž cla od kupcův vybírají a všecky věci přeštarují a
přehledávají, a mnohdykrát i do naha lidi svláčejí, aby jim nic na cle neušlo.
Křesťané při moři bydlící vedou obchody do města odevšad. a cokoli tam
přivezou, z toho musejí desá tý peníz dáti, i když zase odvezti chtějí. Turci
dávají dvacátý peníz. Obojí když po zemi do <i>Cairu</i> něco vezou, nic
nedávají.</p>

<p class=MsoNormal>To město nyní na větším díle pobořené a popleněné jest
viděti, a (jakž historikové svědčí) největší zkázu vzalo od jednoho krále z
Cypru, kterýž s pomocí jiných křesťanův táhl proti žoldánovi, chtěje krále
Ludvíka Franckého u Damiáty zajatého pomstiti, to město oblehl a dobyl; však
nemoha ho zdržeti, když od žoldána v něm obležen byl, je na nejvyšší
vydrancoval a vypálil a odtud po moři do Cypru se vrátil, tak že od té doby v
předešlý svůj spůsob přivedeno býti nemůže.</p>

<p class=MsoNormal>V městě na vrchu nejvýš stojí věže vysoká, na té se stráž
drží, z níž aby vidouce zdaleka lodí na moři tam jeti, návěští dávali Turkům v
pevnostech, aby se na hotově měli a přikvačeni od nějakých nepřátel nebyli.
Zůstává ještě také palác starý a dosti někdy nákladný, o němž zprávu dávají, že
byl Alexandra Velikého. Blízko toho jsou dva sloupové, každý z jednoho a
celistvého kusu mramoru strakatého, a všudy na nich rozličné podoby a litery
vytesané. Jeden stojí rovně postavený a celistvý, druhý poražený a na několik
kusů přeražený, obadva do 100 střevíc vysocí. Slovou <i>obelisco</i>, proto že
nejsou okrouhlí jako sloupové, ale zespod čtverhraní a širocí, na vrchu
špičatí. Píše <i>Plinius lib. 36. c. 9.</i>, že jsou dva císařové Římští, <i>Augustus</i>
a <i>Claudius</i>, dva sloupy odtud, každý 125 noh vysoký, do Říma přes moře
odvezti dali. A však všecky ty sloup nad hrobem Pompeja (Římského knížete,
kterýž s Juliem císařem válku vedl, jakž o něm <i>in Comm. Cas. bell. civili</i>,
že u Alexandrie zahynul, obšírně se vypisuje) postavený, a ještě podnes za
městem na předhoří v celosti stojící, jednu míli vlaskou od města vzdáli,
daleko převyšuje. O tom píše Plinius, že jej dal <i>Ptolomaus Philadelphus</i>,
učiniv větší náklad na přivezení nežli na vytesání, v <i>Arsinoe</i> postaviti
a po Nilu dolů od <i>Thebis</i> města vézti, jehož vysokost jest do 80 loket a
na patnácte pídí vůkol tlustý. Sloup ten jest okrouhlý a hladce vytesaný; k
tomu jsme naschvál vyšli ven z města, najavše sobě jednoho janičara, aby nás
tam provodil, a v bráně také, že ji nám z té strany otevřeli, spropitné jsme
dáti musili. Kterýž zdálo se nám, že bychom jej přehodili, ale když jsme
házeli, sotva přes polovici na něj jsme dohoditi mohli. Nebo přes míru svou
stojí ještě na čtverhrané římse, do dvou sáhů vysoké, a nahoře na vrchu jest
druhá římsa. O těch všech sloupích mají mezi sebou Turci rozličné a směšné
bajky a rozprávky, jichž pro krátkost pomíjím.</p>

<p class=MsoNormal>Přístav při městě jest okrouhlý co půl kola, a před ním leží
ostrov <i>Pharos</i> řečený, a jest jako obrana a pevnost toho města, velmi
blízce zavírá ten přístav a má s obou stran úzké cesty aneb klauzy táhnoucí se
od moře k městu, na nichž jest nebezpečné plavení, a to příčinou velikého
skalí, kteréž z vody ční i pod vodou leží. Pročež také <i>Ptolomaus
Philadelphus</i>, král Egyptský, dal na té straně, kudy se z Egypta do země
Syrské plaví, na témž ostrově <i>Pharos</i> vystavěti velmi vysokou věži z bílého
mramoru, a nařídil, aby na té věži každé noci veliký oheň dělali, pro návěští a
výstrahu dání těm, kteříž by se po moři k městu plavili, aby do přístavu vjíti
a nebezpečenstvím se vyhýbati mohli.</p>

<p class=MsoNormal>Na tom ostrově bylo domečků osmdesáte dva, pro 72 vykladače
(o nichž doleji oznámím), aby z nich každý v jednom pokojně a bez překážek
lidských študovati mohl; o těch, že ještě za jeho času ukazováni byli, svědčí
to <i>Just. Philos, etc. Martyr admon. gentium</i>. Královna Kleopatra Egyptská
dala tu věž obnoviti a slavněji okrášliti, tak že za div mezi sedmery divy
světa se pokládala; a po té jiné při přístavích věže Pharos sloulý. Připojila
také ten ostrov k městu velikým a mocným náspem; jako tarasem nějakým, dlouhým
sedmi honův, kterýž skrze moře šel; ale nyní zemí z Nilu hrubě zanešen, tak že
několik honův ten ostrov země bližší jest, a na něm žádná věže není, nežli něco
málo rumu a kamení, a téměř není znáti, aby kdy od země vzdálen býti měl. Slove
starý přístav, do něhož, že mělký a zanečištěný jest, na malých a nízkých
lodích obyvatelé z té strany Afriky vtrhují; odkudž ten omyl povstal, že
někteří psali, jakoby do něho žádná křesťanská lodi vjeti nesměla pro zápověd.
Ale nic toho není, než kdyby jen s svými vysokými lodími tam mohli, tak dobře
by tam projížděli jako i jiní.</p>

<p class=MsoNormal>Nyní jest jiný nový a hlavní přístav za některé hony od
města, tak že mezi městem a ním dosti veliké předměstí od chalup chatrných
jest, v němž nejvíce Židé bydlí a turečtí vojáci pro pomoc přístavu, aby brzo
do pevnosti v čas potřeby přispěti mohli. Od břehu začíná se zeď dosti tlustá,
přes ten cíp do moře Pharos vystavená, a jde se po ní až k pevnosti, kteráž na
konci stojí, dvojí zdí, několika baštami a uprostřed dosti vysokou věží
opatřena jest; a v té vždycky vojáci pro obranu zůstávají, a z města se jim
potřeby, až i ta voda, dodává. Z druhé strany naproti té pevnosti stojí věž
zdmi obehnaná, na té se tolikéž stráž drží; a prostředkem mezi těmi dvouma
věžmi musí každá lodí do přístavu i ven z něho jeti, a zavírá se také řetězem
železným, kterýž od pevnosti až k té věži dostačuje, tak že z něho ani do něho
bez povolení posádky žádná lodí nemůže.</p>

<p class=MsoNormal>Od té věže jest mostek dřevěný pro zavření z té strany
přístavu až k břehu a samé celnici, kteráž z kamene o dvojí půdě vystavena
jest, a v té Židé bydlejí a clo vybírají, tak přísně všecky věci
přehledávajíce, že toho nikdež jinde ve všem tureckém panství není; a často
mnohé věci mocí poberou, mnohých obmyslů a přitom chytrostí užívajíce, jakby na
některé věci, jichž bývají žádostivi, lapáka pustili anebo vždy něco vydřeli a
utrhli, podlé přísloví: <i>El can rosega l‘ osso, per che non puo inglotire</i>,
totiž „pes nemůž-li kosti pozříti, vždy ji aspoň ohloze.“</p>

<p class=MsoNormal>V těch pevnostech chovají holuby, a když mají návěští, že se
lodí ku přístavu přibližuje, vyjedou na lodí opodál od přístavu naproti ní a ty
holuby v kleci s sebou vezou; tu spatříce lodí a kdo jest v ní, i co jiného
přes to potřebí, pustí jednoho neb dva holuby s cedulkou přivázanou k
sangiakovi do města, aby časně o všem zprávu měl, o čemž nahoře již prvé zmínka
byla učiněna.</p>

<p class=MsoNormal>Domy mají na spůsob Kairských bez střechy, a pro nesmírné
horko u nich tam v noci léhají, aby nočního chládku požívali, a to jak v zimě
tak v létě; a nemají tam loží ustlaných jako u nás, ani od dřeva pod nebesy a
jináč postavených, ale z prosta na zemi koberec aneb houni prostrou a druhou se
přiodějí; na těch a pod těmi tak libě spí, jako kdo u nás na dobré ustlané
posteli. Pročež není divu, že jsou Egyptčané a z nich Alexandrinští nad jiné
národy nejlepší hvězdáři byli, proto že léhajíce a vstávajíce, aneb v
myšlénkách ležíce, vídali hvězdy běh zvěrokruhový vycházením i zacházením
vykonávati, při nichž pravé bylo i to heslo: <i>La notte le madre di pensieri</i>,
totiž „noční čas myšlénky sbírá.“</p>

<p class=MsoNormal>V tom městě mají svobodu křesťané větší nežli v kterém jiném
z tureckých měst, a to proto, že největší obchod nimi stojí. Mohou tam, kdo
chtí, z křesťanstva obchody vésti, krom Španělův, proto že jsou jim o některou
tunu zlata důchodů z druhé strany Indií ujali a čím dál tím více obchodům jejich
překážejí; to jak jim mílo musí býti, každý snadno poznati může. Náboženství
své zjevně konati mohou a mají také svobodné své kostely Latini, Řekové a jiné
východní řeholy. Však Jakobité a Řekové nejhlavnější kostel v své moci mají,
při němž patriarchova stolice jest; a to ten kostel jest, v němž za starodávna
tělo svatého Marka Evangelisty pochováno bylo, od čehož podnes u svatého Marka
slove, kteréhožto tělo, tehdáž když onen král z Cypru to město vydrancoval,
Benátčané vyzdvihli a do Benátek odvezli, kteréž v kostele svatého Marka
chovají.</p>

<p class=MsoNormal>Mají tam Benátčané, Genuenští, Raguzští, Florentští a jiní
křesťanští národové své <i>consuly a baily</i>, kteříž na obzvláštních <i>fondiquach</i>
(kotcích) bydlejí, a svých zemí neb měst kupectví tam zavírají a vypravují;
však největší a nejpěknější <i>fondiqua</i> jest Francouzův, v níž jsme
příbytkem byli. Má při zemi plno klenutých pokojův aneb sklepův pro kupectví,
na druhé půdě; komor plno vůkol a vůkol jest; má čtyry patra a čtverhraně
stojí, a nahoře kupci své byty mají. Bylo nás tehdáž mnoho pospolu, a všickni
jsme svou stravu tam měli za dosti mírné peníze. U večer vrátný když zavříti
chtěl bránu (kteráž jediná do toho domu jest), tloukl kyjem na jakési železo ve
vratech, kteréž se daleko rozléhalo, aby, kdo kde po městě byl, časně se do
příbytku svého vrátil, proto že v noci, když již zavře, žádného ani ven ani tam
pustiti nesmí.</p>

<p class=MsoNormal>Místo procházky ve dne, nejvíce jsme se procházeli po těch
fondiquách rozličných národův, obzvláštně pak indiánských, kteréž nejbohatší
jsou, a v nich od drahých věcí, divných ptákův a rozličných živých zvířat dosti
viděti jest. A přes ty fondiquy několik ulic plných krámův kupeckých jest, z
čehož dosti znáti se dává, žeť jest někdy slavné a obchodů plné, dokud
Španělové Indií nedostali, to město býti musilo. A však v tom našem se
procházení byli jsme přinuceni naše poutnické šaty svléci a na se suknice modré
neb červené obleci, a místo klobouků okolo hlavy z strakatého bavlněného plátna
obvinutí nositi, aby nás za poutníky neměli. Nebo jsme poznali skutečně, že
poutníků nerad vidí, snad že jim málo užitků, nekupčíc v ničemž, přinášejí,
aneb že je za vyzvědače mají; jakož pak přihodilo se, když jsme šli společně z
brány ven k přístavu, potkali nás někteří Turci, z nichž jeden udeřil jednoho z
tovaryšstva mého pěstí zavřenou v tvář beze vší sobě dané příčiny, až hned
upadl a jako umrlý na zemi ležel, byv prvé již nemálo nemocí zemdlený, a nedali
mi ho zdvíhati ani křísiti, opřahajíce na mne jakýmisi sekerkami na dlouhých
topořištích, jako nějakými bradaticemi uherskými; a v pravdě na té vší cestě
odpornějšího lidu poutníkům neviděl jsem jako v tom městě.</p>

<p class=MsoNormal>Ukazují tam mezi jinými věcmi kapličku, v níž vězení svaté
panny Kateřiny býti má; ale nyní Turci z ní meschitu udělali. Odňali také jiný
kostel křesťanům, svatého Jana Křtitele řečený, v němž kámen býti má, na němž,
vedlé obyčeje tehdejšího Římského, svatému Janu Křtiteli na poručení Herodesa
krále hlava byla sťata. O tom praví, že se žádný Turek a jakýkoli jiný pohan
naň posaditi nesmí, nechce-li žření a bolesti vnitřní míti, pročež jej Turci u
veliké vážnosti mají.</p>

<p class=MsoNormal>Povětří tam nebývá zdravé, ač před lety schvalováno bylo, <i>Cal.
lib. 16. c. 3.</i> Někteří kladou toho příčinu, že od jezera <i>Mareotis</i> a
bahen okolních vítr nezdravý a vlhký pochází, kterýž povětří zvláště času
podzimního nakažuje; ale já s těmi smýšlím; kteříž tomu chtějí, že to musí býti
z příčiny puchů a smradů tejných, kteříž ze sklepů pod každým domem vystupují.
Nebo po všem městě pod každým domem jsou klenutí pod zemí, a na mramorových
sloupích i římsách vzdělaná a na větším díle od souseda k sousedu prodělaná,
pro tu příčinu, že nemají při městě ani za městem žádné vody sladké, ač by se
snadno najíti mohla, zvláště při březích mořských, při nichž vždycky voda
sladká se zdržuje, jakž toho též <i>Julius Casar Comm. de bel. Alexand.</i>,
oblehv to město a vody pro vojsko hledaje, tím samým důvodem pokusil, a nalezv
hojnost vody sladké, tím se ujistil. Do těch tehdy sklepův napouštějí vodu z
ramene, kteréž z Nilu do města jde, a jmenuje se caleg, a když jí všudy plno
naběhne, tedy zastaví každý při svém domě, že mu vody víc nevchází, a tu, když
se mu tam ustojí, pije a přes celý rok jí užívá. Že pak nejprvé tam voda kalná
přichází, a co se bláta v ní ustojí, to při dně zůstává, z toho ten smrad a
puch, kterýž zlé povětří činí, pochází. Přes to také smradí se voda k posledku,
a když čerstvou napouštějí, nevyčišťují těch sklepů od bláta a neřádů; pročež
ta v nově přišlá nakazí se od staré, a v tělích lidských nakažení krve působí;
odkudž to pochází, že nejvíce na zimnice palčivé a hlavní tam stůní, a zvláště
kteří se nezdržují od ovoce čerstvého, kteréž tam velmi subtilné a vlhké roste.</p>

<p class=MsoNormal>Jiných věcí od jídla tam se vším dostatkem najde. Nebo ryb z
moře, z jezera a z Nilu hojnost, a to výborných jest; od ptactva divokého i
pitomého, zvěřiny <i>gazelli</i> a jiného dobytka v jistých ulicích a náměstích
veliké hromady prodávati uhlédá. Od ovoce, obilí a vaření všelijakého hned
znamenitý sklad jest, a to se dodává odtud do Turek, a nejvíce do
Konstantinopole: však do křesťanstva nic od obilí nedají nakládati a přísně to
zapovědíno jest. Před lety bylo vzácné plátno a kment Alexandrinský, o němž to
přísloví ještě zůstává: <i>Ha chiera bionda, come lino d‘ Alexandria</i>. Vína,
ač tam z Cypru, ze Vlach, z Kandie i Hišpanie vozívají a prodávají, však tehdáž
my jsme ho dosti skrovně, a k tomu draze, sotva mohli dostati.</p>

<p class=MsoNormal>Za starého věku stkvěla se v tom městě svobodná a slavná
umění. Nebo <i>Ptolomaus Philadelphus</i>, král Egyptský, vystavěl v tom městě
znamenité školy, a na velké náklady a nadání muže učené tam choval, tak že za
jeho věku nejpřednější na světě škola v něm se stkvěla. <i>Athen. lib. 4. c.
24. Strabo lib. 14. Amm. Marcell. lib. 22</i>. Také shromáždil tentýž král
bibliotéku, totiž veliký sklad kněh, jakž <i>Vitruvius</i> pokládá, do
sedmikráte stotisíc exemplářův jiných a jiných; <i>Zonaras tom. 1.</i> dvakrát
stotisíc; <i>Gell. lib. 6. c. 17.</i> jedno sto sedmdesáte tisíc; a mohlo by se
říci sumu kteroukoli z těch počtův, sumu převelikou, a těchto časův, kdyžto
tiskařství povstalo a veliké množství kněh se míti může, shledati téměř
nemožnou, a to ještě tehdejších časův vše psaných kněh, něco na pergaméně, něco
na kozích kůžech, což jest ještě k většímu podivení. Mimo to výše Eleazar,
nejvyšší kněz židovský, poslal mu na žádost jeho sedmdesáte a dva muže zběhlé v
zákoně a jazycích, kteříž tu v městě Alexandrii zákon boží starý z řeči
hebrejské do řecké přeložili a v knihovně královské složili. Za jakouž volnost
jejich daroval Philadelphus do chrámu božího v Jerusalémě stůl z ryzího zlata
udělaný, karbuňkuly, smaragdy a jiným drahým kamením bohatě ozdobený, dva
veliké zlaté koflíky, a třidceti šálův též z čistého a dobrého zlata udělaných,
s mnohými dary těm 72 vykladačům danými. Zatím dal sobě také biblí všecku na
pergaméně zlatými literami a na 72 knihách zvláštních psáti; nebo z těch
sedmdesáti dvou vykladačův biblí každý zvláště přeložil, a tak se spolu na
výkladu srovnali, jakoby ji jeden z nich vyložil, ješto v tom všem času jedni
od druhých odděleni byli a spolu ani mnoho ani málo mluviti nemohli; což vše, jakž
historikové svědčí, do dvou tun zlata krále stálo. Viz o tom více <i>Joseph.
12. lib. antiq</i>. A byl ten král netoliko při té jedné knize zákona božího
štědrý, ale čte se o něm, že za některou knihu na sta i na tisíce dával; jakož
za jeden exemplář <i>tragoediarum Sophoclis, Euripidis a Aschyli</i> dal
patnácte talentů stříbra, což učiní devět tisíc korun. <i>Galenus</i> a jiní to
vysvědčují.</p>

<p class=MsoNormal>Léta pak před narozením Krista pána 45 přihodilo se v té
válce, kterouž <i>Julius Casar</i> vedl proti Ptolomeovi, mladému králi
Egyptskému, když některé lodí. královské na moři v přístavu zapáleny byly, že
ten oheň také nějaký díl města zasáhl, a v jednom domě, v němž ty knihy chovány
byly, všecky spálil, tak že tehdáž mnozí spisovatelé zhynuli, kteříž od té doby
nikdy zase na světle nebyli, a mnohého by mnohý některým tisícem, by možné
bylo, vyplatil.</p>

<p class=MsoNormal>Za panování křesťanského neumenšovala se umění literní v
něm, nýbrž, jakž <i>Euseb. 2. lib. Ecc. hist.</i> svědčí, že evangelista páně
svatý Marek v tom městě kázal a za několik let zůstával, a potom byla v něm
stolice patriarchská, kteráž podnes mezi Řeky tam zůstává. Když se potom psalo
léta od narození Syna božího 329, svatý Athanasius učiněn byl správcím a
biskupem církve i školy Alexandrinské, kterýžto rouhavým kacířům Arianům mocné
odpíral a to pěkné <i>Symbolum</i> aneb vyznání víry o Trojici svaté sepsal,
kteréž se ještě podnes v církvi a v kostelích křesťanských zpívá a užívá, jež
jmenujeme <i>Symbolum Athanasii</i>. A vůbec mnoho jiných svatých mužův, jako <i>Origenes,
Didimus, Theophlius</i> a jiní mučedlníci i vyznavači v tom městě přebývali a z
něho pošli; ano i některá concilia a sněmové duchovní tam držáni byli, jako za
časů císařův <i>Juliana, Joviniana</i> a <i>Arcadia</i>, jakž to v církevní
historii nacházíme.</p>

<p class=MsoNormal>Lid v tom městě byl vždycky všech časův, a jest podnes velmi
všetečný, k hrám, žertům, smíchům a posměšným utrháním náchylný; pročež za to
kolikrát, když na sobě rovných nepřestali, ale o císaře, vrchnosti své se
otírati pokoušeli; dobře utrpěli. Jako ku příkladu <i>Heliogabalus</i> řečený,
jinak <i>Antoninus Caracalla</i>, Římský císař, dověděv se toho v Římě, že
písničky o něm skládali a zpívali, i jiné posměšné ač pravdivé věci směle
hlásali, naschvál do Alexandrie se vypravil, a stavěje se k nim vlídně, všecku
jejich mládež na jedno náměstí povolati dal, s tím ohlášením, že z nich sobě k
své tělesné stráži osoby hodné vybírati chce; což tehdejších časův věcí velmi
vzácnou bylo, nebo z nich potomně k úřadům vyšším až i k císařství osoby se
obíraly. Shromáždilo se tehdy osob několik tisíc, a co nejhladčeji mohli se
vypravili, kteréž ten císař všecky vojsku svému obstoupiti a na tom místě
pobiti a hned na témž zahrabati poručil, tak že jsou tu tehdáž ubozí
Alexandrinští veliký zármutek za své posmíšky snésti musili. Herodian. lib. 4.
Takž podobně i císaři <i>Vespesiánovi</i> neodpustili, nýbrž v svých
divadelních hrách divně osobu a skoupost jeho třepali, o čemž <i>Suetonius</i>;
tak že přísloví o nich vzešlo takové: <i>Alexandrini derisores et dicaces</i>,
totiž „Alexandrinští jsou posměvači a zváči.“ Nebo měli ten obyčej, že v
jistých dnech někteří, kterýmž to dovoleno bylo, na káře po městě jezdili a kde
chtěli se zastavovali, a co o kom věděli, to zpívali aneb vypravovali; byť i
nejhorší skutek byl, se vším na jevo vyjeli, a o to se snažili, aby se na
každého něco do toho času vyptali. <i>Suidas</i>.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165235">Kapitola 22.</a></h1>

<p class=MsoNormal align=center style='text-align:center'><b>Stručné vypsání
vší země Egyptské.</b></p>

<p class=MsoNormal>&nbsp;</p>

<p class=MsoNormal>Egypt království, jenž nyní <i>Elquibet</i> aneb <i>Elschebit</i>
slove; jmenem krále jednoho tak nazvané (<i>Maneth. in supple. Berosi</i>),
mezuje z strany východní s pouští při moři Červeném, od poledne s pouští Barca
řečenou, proti půlnoci s mořem Prostředzemním, k západní straně s <i>Barbarií</i>
aneb královstvím <i>Buggia</i>, předešle <i>Grenen</i> řečeným. Dýl jeho od
moře Prostředzemního se táhne nahoru proti Nilu řece do půl páta sta vlaských
mil, což učiní českých 90 mil. Šíř není větší nežli pokud jen Nilus zasahuje,
místem jako nad Kairem sotva jednu neb dvě míle české; ale čím doleji k moři
Prostředzemnímu se táhne, tím také víc se šíří, a nejvíc při moři, kdež se od
Kairu okolo 12 mil českých <i>Nilus</i> nejprvé na dvé dělí, potom dvě míle
doleji na čtyry díly, až potom na sedm ramen přichází, a činí tu šíř úrodnou
spády svými do moře okolo 25 aneb 30 mil českých. Ta země od toho času, jakž
Mahometánům v držení přišla, dělí se na tré: jeden díl začínající se od Kairu
jde až k Rosettě, a jmenuje se <i>Errif</i>; kraj pak ten nad Kairem jmenuje se
<i>Assahid</i>, a zase co od Kairu k té straně dolů k Damiátě se táhne, slove <i>Bechria</i>,
jináč <i>Maremma</i>. Všickni tito krajové jsou převelice úrodní, tak že v nich
země ani nevoří, ani hnojí, než toliko jakž voda z Nilu opadne, sejí a vsaté
semeno jen zavláčejí, tedy roste všecko u veliké hojnosti; odkudž přísloví
starodávní jest: <i>Sulcus Agypti Libya arenas non curat</i>, totiž: „pluh
egyptský nestojí o to, aby v píscích Libie vorati měl,“ jakoby mu se nestýskalo
zaháleti v Egyptě, proto že se ho tam nepotřebuje; aneb jakž <i>Antiphilus</i>
pokládá: <i>Fructibus contendimus, non stadiis</i>, že Egypt ne mnohým
poplužím, ale úrodou štekuje s velikým královstvím <i>Libie</i>.</p>

<p class=MsoNormal>Kraj <i>Assahyd</i> jest nejúrodnější na obilí, vaření, dobytek,
drůbež a len; <i>Erriph</i> na ovoce a rejži; <i>Maremma</i> na cukr; a v těch
posledních dvou krajích jsou obyvatelé nejbohatší a nejvlídnější, pro mnohé
obchody a kupectví, kteréž s lidmi přespolními jakožto bližší moře mají.</p>

<p class=MsoNormal>Žeň tam bývá měsíce Dubna, a všecko obili na poli, místo
obyčejného u nás vymlacování, tam osly, mezky, bůvoly a voly, ženouce je kolem
po obilí v slámě nastlaném, na zemi vytlapují, tak že se sláma v drt a na
drobné kousky poláme aneb semne a kopytami poseká, kterouž oni, když uznají, že
dosti vyšlapaná jest, shrabí a vytřesou na hromady, a potom proti větru obilí
vějí, a na čisto vyčištíce domů vezou. Tím spůsobem obilí svá, jakkoli mnohá,
ve třech aneb čtyrech nedělích všecka vymlátí a domů svezou, nemajíce takové
práce přes zimu aneb přes celý rok s mlácením, jako u nás. Což bychom u nás
podobně dovesti mohli, kdyby tak stálí a pěkní bez dešťův časové zde jako tam u
nich byli.</p>

<p class=MsoNormal> Národ Egyptský pošel od <i>Misraim</i> syna <i>Chus</i>, a
to syna Chámova, kterýž byl syn Noe, a slove od okolních Arabův a jiných <i>Chibth</i>,
od prvního (jakž za to tam mají) obyvatele a vladaře té země. Jakž z písem
svatých máme toho svědectví, že to království za předešlých let mívalo své
krále, kteříž se Faraonové nazívali a některé sto let kralovali, jakž mnohá
znamení své slávy na pyramidech a městech pustých kupodivu potomkům zůstavili.
Po těch na díle něco Peršanům, potom něco Alexandrovi Velikému toho království
poddáno bylo, až po jeho smrti <i>Ptolomaové</i> v držení jeho přišli; těch
několik po rodu jím vládli a znamenité věci provozovali, jakž toho dějepisy
plné jsou; až potom Římané je sobě podmanili, a takž od Římských císařův
spravováno bylo. Po těch opět, když Římská stolice do Konstantinopole přenešena
byla, poddáno bylo císařům Řeckým. Těm mocí je vydřeli Mahometáni; jako nějaký <i>Hamar</i>
syn <i>Hase</i>, biskup a nejvyšší nad Araby, a sloul kalifa, od něhož potomci
jeho kalifové, za některé sto let v něm kralujíce, se jmenovali; až když
poslední král křesťanský v Jerusalémě válku proti tehdejšímu kalifovi vedl a
kalifu mocí převyšoval, tedy povolal kalifa na pomoc kníže z Mezopotamie, jináč
z <i>Curtu, Saladina</i> řečeného, kterýž se nedal dlouho zváti, alebrž jim na
pomoc proti křesťanům přišel, tak že poraziv křesťany u Jerusaléma i všecku
Syrii sobě podmaniv, také sobě Egyptské království přivlastnil a kalifu zabil,
od něhož potomkové jeho soldánové slouli. A však rod jeho sotva půldruhého sta
let trval, a naposledy zahynuli; pročež vojáci a vůdcové jeho přední zvolili
sobě za krále z svého prostředku jednoho udatného vůdce <i>Piperis</i> nazvaného.
Ten poněvadž byl rodilým křesťanem, ale odpadlcem od víry a zpohanilý, nařídil
to, že k největším úřadům a k královské stolici žádný jiný neměl a nemohl
povolán býti, kdož by nebyl převrácencem a nejprv pokřtěným, potom na to
obřezaným, a to proto, že takoví křesťané obyčejně tehdáž za otroky byli od
nich kupováni, a pro chudobu, nouzi, bídu rozličnou mnoho snášeti a skrze to
mnoho zkusiti zlého i dobrého musili, čímž že mnohých cností hrdinských
nabývali, a tudy se hodnými k správě a vládě činili, a ti potom od toho času
slouli Mammalukové. <i>Ant. Justinopolitano lib. 2, del Gentilhuomo.</i></p>

<p class=MsoNormal>Tak tedy dotčení Mammalukové několik set let tou zemí
vládli, až léta 1517 císař turecký Selimus, svítěziv nad Tomumbejem, posledním
Mammaluckým králem, a Mammaluky na hlavu potřikráte poraziv, Egypt i všecky
země jich sobě podmanil; a tak podnes turečtí císařové tam panují. Kdo více
chceš o Mammalucích a jejich správě věděti, přečti sobě <i>Gio. Lioni 8. parte
del l‘. Africa. Lodov. Barthema l‘ itin. cap. 6. Z. Leunclav. Tur. hist.</i>
Vidělo mi se tuto také při zavírce i toho dotknouti, jak jsou někteří králové
Ptolomaové příkladem Faraonův slavná stavení na památku svou vzdělali, ale však
ne tak stále, nebo nyní z nich ani jednoho není viděti. Jeden král Maros jináč
Menis řečený, dal vystavěti bludiště, to jest stavení veliké, a tak mnoho
vchodův, cest a východův, pokojův a komor v sobě mající, že kdo do něho vešel,
zabloudil, aniž odtud zase ven vyjíti mohl, leč po tkanici aneb po niti,
kterouž tam jda za sebou vlekl, anebo když vůdce těch cest povědomý někoho
vedl. Bylo pak v něm nejprv 12 velikých palácův v jednom zdmi ohražení. Ti
palácové byli o dvou půdách: jedna byla pod zemí, druhá nad zemí, a z těch
každá obsahovala v sobě 3500 pokojův, totiž večeřadla, komory, kanceláře a
pavlače; ve všech těch vždycky dvéře jedny proti druhým, a všecko to stavení,
stěny i podlahy z čistého štukového kamene staveny byly, a však po zdech
vytesáváním a podobami dílo divně okrášlené. Při těch palácích byly <i>pyramides</i>
40 loket vysoké a mnohými podobami ozdobené; v těch byly dvéře dolů pod zemi do
spodního bludiště, kteréž všecko stálo na sloupích velikých, a obsahovalo v
sobě mnoho síní sloupových, procházek, komor, obchodův, též chrámů všech bohův
egyptských z bílého hlazeného mramoru vzdělaných, též mnohé modly a veliké
obrazy králů; a když v něm dvéře některé otevřeli, tehdy dalo od sebe takový
zvuk, jakoby zahřmělo. Při tom bludišti bylo jezero veliké, naschvále pro
kratochvíl jako rybník veliký udělané, 50 kroků zhloubi; v tom uprostřed stály
dvě <i>pyramides</i>, každá nad vodu 50 kroků vystupovala, tak že sto kroků od
základu vysoká byla. O čemž <i>Herodot. a Diodorus hist. Plinius lib. 5.</i>
vypisují.</p>

<p class=MsoNormal>Potom <i>Ptolomaus Philadelphus</i> všecky ty krále slávou,
bohatstvím a štědrostí převýšil. Nebo mimo jiné věci, jako stavení <i>tabernaculum</i>
aneb besídky, processí každoroční Bachovi ku poctivosti, o knihovně, o
pokojích, jaké jest je naschvál pro chování kněh vystavěti dal, o vojsku a
množství lodí bylo by netoliko obšírně a mnoho, nýbrž k víře nepodobné vypisovati;
ale však dotknu toliko dvou lodí, kterýchž on pro svou vlastní osobu k plavení,
jedné na moři, druhé na řece Nilu užíval, a ty z těch dotčených věcí ještě
nejchatrnější byly. Z těch tedy jedna na moři v přístavu Alexandrinském byla, a
měla na spůsob galer 40 řadův vesel, dlouhá byla 280 loket a široká 38 loket,
vysoká od spodku až do kranclů nejvyšší ponebí zpředu a zzadu 53 lokty,
prostředkem 48; vesla po stranách byly dlouhá 38 loket, zadní 4 vesla byly
loket 30. Ponebí aneb půd bylo 12 nad míru ozdobených, zpředu a zzadu při každé
podlaze obrazy rozličných živočichův a zvířat, ostatek divnými řezbami vnitř i
zevnitř mistrovsky spraveno. Těch, kteříž samými vesly táhli, bylo 4000 sluh a
chasy lodnické aneb plavecké čtyry sta; vojákův na prostořích bývalo 2850 a pod
vesláři na půdě jiný veliký zástup lidu státi a brániti se mohl. Druhá lodí na
Nilu byla dlouhá na půl honu, téměř do 70 krokův aneb 317 střevíců, zšíři 30
loket, zvýši 40 loket. Na vrchu rozliční pokojové a vůkol dvoje pavlače, patery
hony v okršlku obsahující, a to vše na sloupích, spodní okna zavřená měli,
vyšší pak dokořán otevřená; sloupův nohy byly z cypřišového dřeva, zlatem a
slonovon kostí ozdobené, a svrchní kus prostřední všecken zlatý. Nad pokoji a
pavlači byla střecha též z cypřišového dřeva vyřezávaná a pozlacená. Při
jídelně byla komora, v ní pět loží. Potom byla jiná komora, k níž se skrze
úzkou pavláčku chodilo; v té pro ženstvo královské bylo devět loží, a při té
jiná komora s pěti loži, naskrz drahými koberci ustlanými, a to bylo na jedné
půdě; na svrchní byl chrám bohyně Venus klenutý, a obraz její z mramoru
vytesaný; vedlé toho byla síň s pěti loži ustlanými, a po té několik jiných
komor pěkně okrášlených. Na předním konci lodí dám Bacchův stál na sloupích
pozlacených, střecha na spůsob Venušiného chrámu, řezbami a pozlátkou ozdobená,
a při pravé straně toho domu byla jeskyně klenutá, všecka drahým kamením a
zlatem vysazená, v té stáli obrazové králův a předkův jeho z toho rodu,
vytesaní z kamene drahého, jenž slove lychnis, aneb z rubínu; a mnoho jiných na
ostatních ponebích nákladných pokojův bylo. Strom u prostřed lodí největší byl
70 loket vysoký, plachty a provazové hedbávní, a vůbec svršky a jiné potřeby za
nesčíslnou sumu stály a při té lodí byly.</p>

<p class=MsoNormal>Královna Egyptská <i>Cleopatra</i> poslední, kteráž se byla
s Markem <i>Antoniem</i> Římským knížetem, milencem svým, kdo dražší kvas
přistrojí, založila; však naproti tomu, co ten jistý <i>Antonius</i> slavně
strojiti dal, ona toliko vzala šál zlatý, a do něho octa silného naliti dála, a
nic víc na stůl na ten den strojení kvasu svého předložiti nedala. Potomně když
Antonius za vyhranou sobě míti tušil, nevida jí ničehož více dáti předkládati,
ona tedy teprva sňala perlu z náušnice při levém uchu, a tu dala do octa, v
kterémž se ta perla rozpustila, a ona ji s octem vypila. Potom kázala naliti
druhý šál octem, a chytila se druhé perly při druhém uchu, chtěvši ji Antoniovi
podati místo krmě; ale <i>Antonius</i> ji chytil za ruku a prosil, aby tak
veliké ztráty nečinila, že jí za vyhranou dává, proto že z těch jedna perla
dražší byla, nežli náklad několikerých jeho kvasův, a jakž pokládají
historikové, ceněna byla těch let <i>centies sestertium</i>, totiž
půltřetíhokrát sto tisíc korun. <i>Plinius lib. 9. c. 35.</i></p>

<p class=MsoNormal>Dotčená královna, vyjevši jednoho času vstříc témuž
Antoniovi z svého království do <i>Cilicie</i>, několik set mil od Egypta;
ačkoli v cizí zemi byla a vším tak jako doma vládnouti nemohla, nicméně však
strojila kvas, na němž všecko zlaté nádobí a z drahého kamení udělané měla; též
čalounů zlatem vytkávaných, vůkol stěn a na ložích prostřených (nebo tehdejších
let všecko na lůžku malém a nízkém, při nízkém stolu stojícím, jídali) a jiných
drahých věcí velice mnoho tu bylo. Nad čímž když se Antonius a jeho vůdcové a
jiní dvořané divili, ona zasmávši se k tomu, oznámila, že jim to všecko daruje,
což také po dokonání toho kvasu od nich pobráno bylo. Druhého dne potom opět
téhož Antonia s týmiž jeho pány pozvala, a tu je ještě mnohem lépeji a slavněji
ctila. Nebo cokoli před koho představeno bylo, každému to darovala, tak že když
odcházeli, za každým lůže, stoleček, koberce, nádoby zlaté a koně s stříbrnými
úpravami, a k tomu jedno mouřeninské pachole svíci před každým nesoucí a
svítící, nésti dala. Čtvrtého dne potom všecky ty kvasy předešlých dnův
převýšila, tak že několik tisíc na skoupení kvítí vonného vydala, a tím na
loket ztloušti po pokojích nasypati a pod tím sítí hustých natáhnouti dala, aby
kvasitelové nad tím vším tím měkčeji a volněji choditi mohli, a snad aby sobě
noh neohnětli. <i>Athen. lib. 4. cap. 7.</i> a jiní, kteříž více o slávě,
skvostnosti a nákladných staveních králův Egyptských vypisují, jako <i>Budaus
annot. Pand. Lazare de Baif de l‘ art navale, Mirac. mundi Domitii etc.</i>
Jaký palác vystavěla tatáž <i>Cleopatra</i>, vypisuje jej <i>Luc. lib. 8.</i> v
těchto slovích</p>

<p class=MsoNormal>„Sám ten palác byl jest jako nějaký chrám nákladně
vystavený, jemuž podobný psotnější lidé posledního věku s těžkem vystavějí. V
tom byl strop pozlaceným dílem vykládaný, na něm se spatřovaly divné rozkoše,
též trámové zlatem ztlusta obkládaní; zdi z štukoví nejpěknějšího mramoru,
pěkně zbílené, jasně se stkvěly, z něhož prospěšné perly, achatové a jiné
rozmanité kamení se třpytilo; půda, po níž se vnitř chodilo, všecka onychinem
podlážená; římsy z ebenového dřeva, při jezeru <i>Marcotis</i> zrostlého,
veřejí vysokých nezakrývaly, nýbrž byly jako místo zábradel zcela udělané, a ne
pro samu ozdobu toho palácu, ale jako věc obecní se užívaly; síně, ponebí,
všudy naskrz kostmi slonovýma vykládané; dvéře hřbety od hlemýžďův indických a
smaragdem zhusta, vysazované; lůžka drahými perlami a kamením jaspisovým
okrášlená převelice se blyštěly, na nich ustlání aneb koberce divně květované,
na větším díle z šarlatu Tyrského, některá pak zlatem protkávaná a všelijak
ozdobená, tam vídána jsou.“</p>

<p class=MsoNormal>O tom národu Egyptském bylo by velmi mnoho vypravovati, ale
sumou oznamuji, že po všecky časy mezi okolními národy nejbystřejšího vtipu v
obchodech a kupectvích, též v mnohých zvláštních uměních přední původové byli,
jako hudby, zeměměřičství, hvězdářství, počtářství a tejných zapověděných umění,
čárů a pověr atd. Jakž o přirození a vlastnosti těl, smyslu a země jejich právě
vypravuje <i>Juan Huarte</i> v knize <i>Examen de ingenios</i>.</p>

<p class=MsoNormal>Naposledy doložím o Cikáních, kteréžto Řekové <i>Attingan</i>,
Vlaši <i>Zingari</i> jmenují. Ti ačkoliv u nás praví, že jsou z Egypta ňákého;
a po světě že putovati musejí, proto že Krista pána s Marií pannou utíkajícího
před Herodesem přijíti k sobě na hospodu nechtěli: však poznal jsem to, že tam
v Egyptě rovně tak neznámí cizozemci, tuláci, hadači, lotři a čarodějníci jsou,
jako u nás; ano po všem Tureckém království z místa na místo se toulají, a přes
to v větším počtu, nežli u nás; v Kairu, v Alexandrii po všech náměstích se
nacházejí, hádáním svým lidi šálíce.</p>

<p class=MsoNormal>O jejich původu spisovatelé nejednostejnou zprávu dávají.
Nebo <i>Aventi. Ann. Bojor. lib. 7.</i> píše, že jsou z národu Tureckého a
blízko od Uher, a ti že od Turkův místo vyzvědačův do našich zemí vysíláni
bývají. Potom Bon. <i>Vulcanius Brugens. de lit. et lingua Getarum</i> píše, že
jsou z země <i>Nubie</i> při Egyptu ležící pošli, a tak <i>Nubiani</i> slovou;
a před několika sty lety že jsou pro náboženství křesťanské, aneb raději
kacířské, z svých měst a vesnic vyhnáni byli, tak že odtud do Palestiny, Syrie,
Asie, Thracie a pak až do našich zemí se dostali a všelijakými zlými obmysly se
živí. Item, že z nich ještě někteří v svých sídlech podnes zůstávajíce za
křesťany se vyhlašují, ale však žádných biskupův a správcův svých nemají, než
beze všeho svědomí, jako jiní Arabové, živi jsou v pustinách v té straně k zemi
císaře Mouřeninského. Tolikéž <i>Cranzius Saxon. lib. 11. cap. 2.</i> v těchto
slovích je vypisuje: „Léta (prý) páně 1417 nejprvé byli vidíni při moři
Německém lidé černí suchého těla, nečistí a zloději, zvláště ženy jich k tomu
jsou nejbystřejší, Tataři tehdáž vůbec nazvaní. Ten lid, jakž z skušení znáti
jest, pochází z tuláků a všudybylův, nikdež vlasti a země své nemajících,
kteřížto po cestách se plodí; život vedou zahálčivý, vyživení svého v
zlodějství a čarách aneb kouzlích vyhledávajíce; z jedné země do druhé putují,
a zas v několika letech se k svým nenavracují; přijímají po cestách ženy, muže
i pacholata do spolku svého, jen kdekoli a jakéhokoli jazyku mohou; nejvíce pak
nebohým sedlákům, když doma pro díla polní nejsou, krádeží škodí.“ Já se
spisovatelem tím posledním se srovnávám, že to jest všelijaká ze všech zemí
zběhlá chasa, z rozdílných jazykův shluklá, a ti se bezpochyby od původův,
někdy pravých běhounův Egyptčanův a Nubiánův počali; ale od té doby v veliký
počet rozmnožili, vedlé přísloví: <i>Chi prattica con lupi impara a hurlar</i>,
„kdo mezi vlky obcuje, rovně jako oni vyje.“</p>

<p class=MsoNormal>Při tom se může i to říci, že každá země své domácí Cikány,
totiž škůdce zemské má, kteříž z ní přes jednu aneb dvě krajiny dále
nevycházejí, ale někdy od jednoho kraje do druhého se toulají. Ale onino z
Egypta a jiných zemí tureckých proč by jiného do těchto našich zemí přes moře
aneb po zemi tak nebezpečnými a dalekými cestami přicházeli, nesmýšlím, než že
za příčinou vyzvědačstva, poněvadž mají tam své lepší věci a živnosti. Nebo
jedno řemeslem kovářským se živí, kdežto pícky malé s sebou vozí a jiné potřeby
kovářské, a kdekoli přijdou, všudy jich potřebují, zvláště proto, že umějí
znamenité uhlí dlouho trvající páliti, potom železo tvrditi, protož každý k nim
běží o dílo. Druhé, s čarami a hádáním a jiným šejdýřstvím více ty lidi velice
pověrné oklamávají, nežli sic mezi křesťany.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165236">Kapitola 23.</a></h1>

<p class=MsoNormal align=center style='text-align:center'><b>O putování
mahumetánův do Mecchy a Mediny, měst v Arabii ležících, k hrobu Mahumetovu.</b></p>

<p class=MsoNormal><b>&nbsp;</b></p>

<p class=MsoNormal>Jakož jsem toho nahoře dotekl, že se každého roku <i>caravana</i>,
to jest množství lidu do Kairu shromažďuje, aby odtud do Mecchy putovali, a
protož tuto míním o tom obšírnější zmínku učiniti. A poněvadž to putování
předešle od Jana <i>Levenclavia</i> v knize jeho Turecké pořádně vypsané stojí,
a s tím, co jsem se o té věci od lidí toho povědomých vyptal, výborně se nad
jiné srovnává, vypsání teď téhož spisovatele, kteréhož na tomto místě užil jsem
a je z německé řeči na česko přeložené postavil, v těchto slovích:</p>

<p class=MsoNormal>Předně sluší věděti, že mahumetáni každoročně půst držívají,
kterýž za jeden měsíc trvá, a takový měsíc někdy dříve, někdy později v roce
přichází, a v řeči jich jmenuje se <i>ramasan</i>, a jejich Velikánoc slove <i>bairam</i>.Dokudž
tehdy ten jejich půst trvá, zatím všickni ti, kteříž do Mecchy jíti aneb jeti
chtějí, v městě Kairu se shromažďují. Potom jakž se dvadceti dní toho bairamu
naplní, strojí se karavana na cestu. Pročež věděti, že pro veliké a znamenité
lidu shluknutí z Anatolie, z země Řecké, Barbarie anebo Afriky, příčinou té
jízdy v zástupích velikých se zbíhá, a někteří tam za příčinou náboženství,
někteří pro obchod a kupectví, jiní z kratochvíle a pro ukrácení času táhnou.
Když pak již některý den po jejich bairamu mine, spořádajíce se všickni čile na
cestu, táhnou z města Kairu až za dvě míle vlaské na jedno místo jmenem Birka,
tu očekávají správce svého nad karavanou.</p>

<p class=MsoNormal>Na tom místě jest jedno veliké jezero, kteréž voda z řeky
Nilu tu vyvodí. K tomu jezeru oni pro napájení hovádek svých jezdívají. Nebo v
té jízdě nachází se pospolu od mezkův, velbloudův a dromedářův do čtyřidcíti
tisíc, a osob, kteréž se k té karavaně každého roku najíti dávají, bývá do
padesáti tisíc, i někdy více anebo méně, podlé příhodnosti času. Může se také
věděti i to, že v každých třech letech správce, kterýž karavanu spravuje, bývá
proměněn, a arabskou řečí slove <i>amir illahaggi</i>, což vyznamenává: vůdce
aneb pán putování. Nebo ten jest vůdce a průvodce karavany, jemuž veliký pán k
každičké té pouti osmnácte pytlíků dává, a v jednom každém pytlíku jest šest
set pětmecítma dukátův na zlatě; a ty takové peníze nařízeny jsou na útraty a
potřeby karavany, a podlé toho také aby se odtud potřebným poutníkům a
pocestným almužna dávala.</p>

<p class=MsoNormal>Ten správce podlé svých služebníkův, kteříž za ním chodí a
na službu mu hledí, má také čtyry čauše, kteříž mu k službě nařízeni jsou. K
tomu, aby karavana tím bezpečnější byla, hrává s sebou čtyry sta vojákův,
jmenovitě dvě stě špáhů, kteříž na dromedářích jezdí, aby tím rychlejší v čas
nastalé potřeby byli, a dvě stě janičarů, kteříž na velbloudích jezdí. Špáhové
a čaušové bývají stravováni na vůdců náklad, ale janičaři se sami stravují, neb
jim z Kairu jejich opatření na vyživení dáváno bývá.</p>

<p class=MsoNormal>Špáhové mívají svého vůdce, rovně jako nějakého
místodržícího, a janičaři též jednoho, kteříž jim představeni jsou, a těmiť
bývají spravováni a k tomu přidržováni, aby v řádu táhli když jest toho
potřeba; a těm jejich vůdcům nemůže žádný rozkazovati, než toliko sám vrchní
správce nad karavanou. Mimo to správce ten veze s sebou osm pilotů, to jest
cesty ukazatelů, jichžto ten úřad jest dědičný a připadá s otce na děti, a mají
odtud svůj stálý a ustavičný důchod. A řečení pilotové jsou právě ti, kteříž
zpředu jedou a jako karavanu táhnou, cestu jí ukazujíce, jakožto cesty
povědomí. Spravují se pak času nočního po hvězdách nebeských, rovně tak jako
lodaři. Jest též obyčejné, že vždycky čtyry anebo pět mužů před sebou napřed
posílají, kteříž hořící svazečky z dříví nosí, jenž nemalou světlost vydávají,
pro uvarování někde z cesty sjití aneb pozblouzení. A jest-li kdy skrz neštěstí
pochybí aneb zbloudí, tedy dává se jim mnoho ran kyjem zespod v paty, na
bedlivější sebe potom pamatování.</p>

<p class=MsoNormal>Správce nad karavanou má svého pobočníka, jemuž ustavičně
patnácte špáhů hledí na službu, a toho pobočníka úřad jest, karavanu pořádati a
z místa ní hýbati, kdykoli jest toho potřeba; tolikéž povinnost jeho vyhledává
od něho to, aby on, když se pořád jede, někdy zpředu býval, někdy zas konec
karavany se nacházel; item, někdy z jedné strany, někdy z druhé, aby vyzvěděl,
kterak se na cestách a v zemi vůkol děje.</p>

<p class=MsoNormal>Veze s sebou také karavana šest kusů polní střelby na
kolesách, a bývají k každé káře dva koně zapřažení. Takové střelby se užívá,
aby tudy Arabové přestrašeni byli, a tolikéž k některým svátkům a kratochvilným
veselím a hrám, kteréž se v Mecchě a na jiných místech obyčejně dějí.</p>

<p class=MsoNormal>Kupci, kteříž s karavanou táhnou, vozí s sebou na prodaj na
díle hedbávné rouchy, na díle koraly a mosazné nádobí, a jiné všelijaké zboží;
jiní obilí, reyži, bob a všelijaké potravy; a někteří prodávají svá zboží na
cestě, jiní v Mecchu, tak že každý o to se snažuje, aby něco s sebou vezl, na
čem by mohl zisk míti, poněvadž ze všeho zboží, kteréž se do země vozí, zhola
žádného cla aneb mýta se neplatí, než co na lodích po moři vezeno bývá, z toho
náležité jest deset ze sta složiti.</p>

<h2><a name="_Toc303165237">Začátek té jízdy.</a></h2>

<p class=MsoNormal>V první sobotu, prvé než se karavana na cestu vydá, jede
správce se všemi svými vůdci a místodržícími na zámek v Kairu před baše, kterýž
jednomu každému z nich daruje šaty; správcovy šaty jsou od zlatohlavu, jiné pak
prostší; jakž jedenkaždý v vyšším anebo nižším stavu a povinnosti jest, tak se
jim tolikéž šaty dávají. Dále odvozuje jim zřejmě v divánu, to jest v soudné
světnici aneb audiencí, <i>chisnalti nabi</i>, což v arabské řeči tolik slove,
jako prorocké šaty aneb roucho, a to jest z černého hedbáví udělané, v
prostředku jeho jest pruh s zlatými literami, v nichž se následující slova
obsahují: <i>La Illah Ille Alah, Muhamed resul Allah</i>, to jest: „Není více
bohův, ale jeden bůh a <i>Muhamed</i> poslaný od boha.“</p>

<p class=MsoNormal>To roucho jest naschvál udělané pro malý domček, k zastření
ho ním od vrchu až dolů, kterýž jest v Mecchu u prostřed mešity. Týž domček,
praví, že jest od samého otce Abrahama. vystavený, anebo od syna jeho Ismaele.
Potom odevzdává jim dvéře naschvále udělané ke dveřům dotčeného domu
Abrahamova, zcela a naskrze od čistého zlata a řemeslně udělané, a jest ovšem
taková věc, kteráž mnoho stojí. Nadto odvozuje jeden příkrov aneb dek z
zeleného aksamitu, napříč špičatě udělaný jako nějaká kuželka, okolo devíti pídí
zvýši, zcela prošívaný čistým zlatem, a to dílo jest mistrovsky a subtilně
uděláno; Toho příkrovu se užívá v prorockém městě Medině ku přikrytí hrobu
jeho, kterýž jest vystaven jako nějaký okrouhlý sloup. Vedlé toho příkrovu
vezou také s sebou mnoho jiného zlatohlavu, tolikéž i od hedbáví, však k
okrášlení tím dotčeného hrobu. Když již ty věci odvedeny jim bývají, zůstává
baše na svém místě, a správce nad karavanou béře odpuštění od něho, uctivost mu
čině a všem jeho úředníkům i vojákům; a po té jede odtud a bývá provázen ode
všeho lidu Kairského v tom pořádku rovně jako v nějaké processí, s nástroji
hudebními, troubením, zpíváním, křikem, vytím a nevypravitedlnými jinými
ceremoniemi, kteréž by příliš dlouho bylo vyčítati. Zkrátka, jedou tak od hradu
až na konec města k jedné bráně, kteráž se Bob Nascera jmenuje, Za tou branou
jest jeden kostel, v němž oni dotčená roucha a věci skládají a zanechávají
dobře stráží osazených a opatřených.</p>

<p class=MsoNormal>Tak mnoho drží o této ceremonii, že se ze všeho jejich
okršlku lidé k ní sbíhají, až i ty těhotné ženy, a jiné mnohé, děti své na
rukou nesouce. Nedopouští se také každému muži, aby se za svou ženu přimlouval,
aby k tomu svátku jíti a na něj se dívati nemohla. Nebo jest-li by se on za to
přimlouval, ona by měla moc v takové příčině dáti se s svým mužem rozloučiti a
jiného sobě pojíti, jakoby tím muž její velikého hříchu se dopustil, tak to u
nich těžce se váží.</p>

<p class=MsoNormal>Když se tehdy ta processí od hradu do kostela koná, všickni
velbloudové, kteříž dotčená roucha nosí, bývají zlatohlavovými přikryvadly
přistření, okolo nichž bývá mnoho zvonců a zvonečků, a když bývají sem i tam
skrze ulice propuštění, spatřuje se lidí mnoho tisíc, kteřížto jedni přes druhé
na ty šaty kvítí metají pěkné a rozmanité, i také vonnými vodami na ně kropí
jiní brávají pěkné lněné a hedbávné šátky, nimiž dosahují až k dotčeným šatům,
aneb rouchou dotýkají se jich; potom vždycky těch šátků, jimiž jsou se toho
roucha dotkli, sobě zanechávají a chovají je v největší vážnosti, rovně jako
nějakou svátost.</p>

<p class=MsoNormal>Když již těch šatů aneb roucha v kostele tím spůsobem v
bezpečné stráži a opatrování zanechávají, jakž výš oznámeno, vracejí se zase do
města a zůstávají tu nejdéle za dvaceti dní; a potom jede správce sám toliko s
svým lidem, a vezma ta roucha z toho kostela k sobě zase, veze je ven na výš
jmenované místo Birka. Tu dává správce stan svůj s korouhví velikého pána,
kteráž se zpředu na dvéřce toho stanu stavívá, rozbiti; potom tolikéž všecky
stany svých vzácnějších lidí okolo stanu svého vůkol, a zůstává na tom místě za
deset dní v tichém ležení a nic déle. Mezi tím dávají se tam najíti všickni ti
lidé, kteříž s karavanou jeti chtějí do Mecchy. Vídati tam také i ženy se
nacházeti, kteréž úmysl mají takovou pouť vykonati, a příbuzní přátelé jejich
je provázívajíce jedou na pěkně osedlaných velbloudích, s provozováním takových
kratochvílí, plesů a zatáčení, že kdo se na ně dívá, od smíchu se zdržeti
nemůže.</p>

<p class=MsoNormal>Poslední tu noc, prvé než se karavana pryč, odbere, drží se
u prostřed karavany mnoho ceremonií a veselých her i kratochvílí, s některými
zámky a mnohými jinými mistrovskými kusy od ohně. Janičaři pak zůstávají tehdáž
vně okolo stanu správcova, od nichž takový hlahol a provyskování jest slýchati,
až se všudy vůkol po zemi rozléhá. Též také v noci čtyrykrát aneb šestkrát svou
střelbu vypouštějí. Potom jak se rozednívá, vstávají; v tom trubači troubí,
rovnají se do pořádku a na cestu vydávají.</p>

<h2><a name="_Toc303165238">Kterého času karavana z místa se hýbá, a kdy zase
odpočívá.</a></h2>

<p class=MsoNormal>Věděti sluší, že z Kairu do Mecchy jest okolo třidcíti dnův
cesty, a to skoro veliké. Nebo obyčej jest karavany silně předce jeti a málo
odpočívati, a nejvíce ten a takový spůsob zachovává, že když jest již po dvou
hodinách na noc, tedy až do východu slunce předce jede; potom odpočívá až do poledne,
po poledni se znovu hýbá a jede až do večera; po té odpočívá za dvě hodině, a
odpočina zase se na cestu vydává. A tak ten obyčej zachovává až do vykonání té
jízdy, a nemění sobě toho pořádku, krom toliko na některých místech, o kterýchž
svým časem dotčeno bude, jmenovitě, že někdy pro vodu za celý den anebo za půl
druhého odpočívají. A činí to pro bezpečnější sebe i hovad zachování; nebo
kdyby toho nečinili, tak dobře lid, jako hovada by mřeli a na místě zůstávali.</p>

<h2><a name="_Toc303165239">Jakým pořádkem karavana jezdí.</a></h2>

<p class=MsoNormal>Když karavana jede, zachovává přitom spůsobu a pořádku, jakž
se níže pokládá toto. Rozděluje se na tři zástupy: první jest předního tažení,
druhý prostředního tažení, třetí zadního tažení.</p>

<p class=MsoNormal>V předním tažení jde těch osm pilotů anebo cesty ukazovatelů
napřed, při nichž jest také vždycky jeden čauš, kterýž při sobě má čtyry
služebníky, každého s jedním karabáčem anebo oslovou čelistí v rukou. Nebo jakž
začasté některý, buď on pak kdokoli, před řečené piloty ven vyběhne, porážejí
ho k zemi, a tím spůsobem dávají mu napomenutí, že to tak dobře jim, jako i
jiným k úžitku přichází. A tento čauš jest rovně jako správce nad předním
tažením, a dokud se v noci jede, předsílají se ustavičně hořící svazečky
napřed. Jest také v tom počtu toho předního tažení šest santonů, to jest
duchovních lidí, jeden každý s svým červeným tulbantem. Ti bývají pokrmem a
nápojém opatřeni i také vezeni na náklad správce nad karavanou; a mívají takoví
santonové za obyčej to, že když karavana někde k dobré hospodě přijíždí, jakž
ji oni uhlídají, veliký křik začínají velmi strašlivým a hrozným hlasem a
těmito slovy: „Buďte veseli, buďte veseli, k žádané hospodě jsme přijeli!“ A
potom všickni onačejší v tom tovaryšstvu dávají jim almužnu za přijatou dobrou
novinu.</p>

<p class=MsoNormal>V tom předním tažení skoro třetí díl lidu táhne, kteříž jsou
při karavaně, a po zadu jede vždycky pětmecítma špáhů na dromedářích, výborně
přistrojených a opatřených, jedenkaždý s svou šavlí, lučištěm, šipkarmi a
střelami, a to se děje s dobrým rozmyslem, pro zloděje a loupežníky.</p>

<p class=MsoNormal>Za předním tažením asi čtvrt míle vlaské následuje
prostřední tažení, a před tím vezou nejprvé těch šest kusů střelby, o nichž
nahoře povědíno, při nichž jdou jich puškáři, za nimi patnácte špáhův, kteříž z
lučišť střílejí. Potom jde správce špitálu, kterýž jest letitý a vážný člověk,
a veze s sebou mnohá lékařství, též masti, cukry a nesčíslných mnoho jiných
věcí ku posilnění a občerstvení nemocných. Vede s sebou také velbloudy, aby
nemocní na nich jeli, kdyby již nijakž na svých hovádkách jeti nemohli. Pro
toho správce špitálu jde toliko jeden velbloud, kterýž jest tak velice pěkné
hovado, jakéž může kde vidíno anebo vyhledáno býti. Nebo oni ho s velikou
pilností vyhledávati dávají, kterýž by právě největší a nejdokonalejší postavy
mezi jinými všemi byl, kterýž by se v zemi velikého pána našel, a bývá všecken
zlatohlavem a hedbávnými rouchami postřín. Ten velbloud nosí pěknou malou
dřevěnou truhličku, na spůsob archy starého zákona udělanou; však toliko jest,
jakž povědíno, z dřeva vytesaná a spravená bez zlata aneb něčeho jiného, což by
koli nákladného býti mohlo, žeby mnoho stálo. V té truhlici leží alkoran,
všecken naskrze velikými zlatými literami psaný a mezi dvěma prkny anebo
tabulemi uncovým zlatem přivázaný; a ta truhlička, když cestou jedou, bývá
toliko hedbávnou rouchou přikryta, ale když mají do Mecchy vjížděti,
zlatohlavem ji přikrývají všudy, a naskrze drahým kamením vysazeným a
okrášleným. A to také činí při vjíždění do města Mediny. Okolo toho velblouda,
kterýž výš dotčenou truhličku nosí, bývá vždycky mnoho arabských zpěváků a
hudců, kteříž se ustavičně jedni po druhých pořádají, a nikdy zpívati a na
nástroje hráti nepřestávají. Za těmi chodívá jiných patnácte velice pěkných
velbloudův, z nichž jeden každý nese jedny z těch šatův, o nichž nahoře zmínka
učiněna, a jsou od vrchu až dolů hedbávnými rouchami postřeni. Potem opět jde
jiných dvaceti velbloudů, kteříž amira illahaggi, to jest správce nad
karavanou, peníze, šaty a jiné věci nesou. Potom následuje královská velikého pána
korouhev, kterouž jeden na koni nese, a bývá pokaždé provázena od ředitele nové
hudby, a od pětmecítma špáhů, jenž z lučišť střílejí, spolu s jedním čaušem
předním, kterýžto jejich vůdcem jest. A okolo těch divných tretův vůkol jedou
lidé a velbloudi se vedou, kteřížto k vykonání té jízdy s karavanou nařízeni
jsou.</p>

<p class=MsoNormal>Za těmi pak něco méně než za vlaskou míli vzdáli následuje
zadní tažení, v kterémž na větším díle lidé jsou poustenníci anebo poutníci, a
to jde tím, že kupci vždy a vždy příhodnosti hledají, pro mnohé příčiny, aby se
napřed dostali, ale poutníci, kteříž málo mají co ztratiti, by pak po nich v
zadním zástupu zůstávali, na tom přestávají.</p>

<p class=MsoNormal>Nejzáze jezdí vždycky jiných pětmecítma špáhův, dobře
oděných a opatřených, spolu s jedním čaušem, kterýžto jejich vůdcem jest; item,
čtyrydceti Arabův, vše z lučišť střílejících, pro bezpečnost zadního tažení. A
poněvadž zadní tažení vždycky při břehu Červeného moře jede, jež sobě, když tam
do Mecchy jedou, po pravé ruce mají, protož nařizují, aby dvě stě janičarů po
levé straně bylo na tři zástupy rozdělených, dobře opatřených; na velbloudích
jedoucích, z nichž jeden každý k druhému jest při vázán. Nebo po té straně
všecko nebezpečenství záleží pro loupežníky, když z pravé strany, jakž dotčeno,
není zhola nic nebezpečného čeho se strachovati aneb obávati, vidouce to, že
jsou tu Červeným mořem ubezpečeni.</p>

<p class=MsoNormal>Správce nad karavanou vždycky okolo svého lidu vůkol jezdí,
a nikdy na jistém místě nezůstává. Okolo něho ústavně jsou a na službu mu hledí
jeden čauš s pětmecítma špáhy, zbraní dobře opatření, na dromedářích jedouce.
Item, osm hudcův, kteříž violy v rukou nosí a bez přestání pískají, až do času
odpočívání. Provázejí ho také až právě do jeho stanu, a jednostejně, některé
zpěvy a písně prozpěvují, ku poctivosti proroka Mahumeta. Jakž pak správce do
svého stanu vejde, bývá povoleno všechněm těm, jenž ho provázeli a na službu
hleděli, jednomu každému na místo jeho se obrátiti.</p>

<h2><a name="_Toc303165240">O obzvláštních a znamenitých věcech, kteréž se na
té cestě nacházejí a spatřují.</a></h2>

<p class=MsoNormal>Poněvadž na cestě, do Mecchy nemnoho pamětihodných věcí se
spatřuje, z příčiny té, že karavana velmi zřídka, nýbrž skoro nikdá pokojně
neleží, aneb na bydlitelných a vystavených místech neodpočívá, kterýchž tam
málo vídati, než vždycky v poli: protož toliko při vypisování této naší cesty o
některých malých tvrzích aneb zámcích, kteříž se tu nacházejí, zmínku učiníme,
a jsou téměř tito, jenž níže stojí: Agerunt, Nachel, Akba, Biritem aneb Muel a
Eszlom. Z těch pěti zámků první dva opatrováni bývají od Mouřenínův, ostatní
tři od Turkův, a stráž aneb osazení jich jest toliko osmi aneb nejvíce desíti
osobami v jednom každém zámku, se čtyrma anebo pěti malými kusy střelby, jmenem
šmerigli, kteříž sic k ničemuž neslouží, než aby vody sladké před Araby hájili,
tak aby karavana, když by tam přijela, nalezla, čím by se posilnila.</p>

<p class=MsoNormal>První jest Agerut, jináč Sues, v kterémžto stanovišti
vždycky pětmecítma galejí velikého pána nahotově jest, aby tu vůkolí moře na
pozoru měli. Druhý zámek Nachel aneb Nákel leží od moře skoro jednoho dne cesty
vzdáli. Zdi zámku Akba jsou založeny a stojí na břehu moře Červeného. Biritem
aneb Muel jest podobným spůsobem vystavený, že rovně také moře do něho vchází.
Eszlom jest více než jednoho dne cesty od moře vzdáli. Všickni ti zámci, jakž
nahoře povědíno, nepostačili by jednomu stu oděncův.</p>

<p class=MsoNormal>Když pak již karavana od Birky jede až do Agerut, nenachází
na cestě ani jedinké krůpěje vody k nápoji; tak tolikéž z Agerutu až. do
Nákelu, ani od Nákelu až do Akby žádné vody není. Ale od Akby do Biritem
nachází se dvojí voda: jedna jmenem Ajum el casap Magaraxiaibi, což tolik jest,
jako „hylina Jetrova Mojžíšového tchána“. Nebo to jest to místo, o němž psáno
jest v druhých knihách Mojžíšových v kapitole druhé, že jest Mojžíš před hněvem
Faraonovým utekl; kterýž ho proto zahubiti mínil, žeby jednoho Egyptského
zabiti měl, kterýž se s jedním Židem svadil. A bylo na tom místě před časy
město Madiánské.</p>

<p class=MsoNormal>Jsou tam také ještě až podnes ty studnice, u kterýchž tehdáž
Mojžíš seděl. A od toho místa nachází se potom více vod na cestě a začasté, ale
však jsou nepříliš velmi dobré.</p>

<p class=MsoNormal>Též se věděti má, že na té cestě správce na třech místech do
měšce sáhnouti musí, a present aneb dar od peněz, od šatstva a od tulbantů,
tureckých kloboukův, některým arabským vůdcům aneb kápům dáti, aby mu
svobodného a bezpečného průchodu dopřáli, a nedopouštěli, aby jejich příbuzní
karavaně škoditi usilovali; a ti vůdcové netoliko to naříditi a zdržeti se
zavazují, jakž povědíno, ale připovídají také těm v té karavaně, jest-li žeby
obloupeni byli, tedy že se k tomu přičiniti chtějí, aby se jim jejich libé věci
zase odvedly. Avšak mnohdykrát takové své štědré přípovědi nezdržují; nebo
karavana někdy velmi veliké škody a protivenství snáší, a kdo co svého ztratí,
toho zase nedostává. Nebo ti škůdcové v těch místech ucházejí odtud na hory,
kdež jich není možné zase vyhledati.</p>

<p class=MsoNormal>Když potom již karavana obyčejnou denní jízdou táhne, a mimo
všecky svrchu jmenované zámky a jiná místa již propuštěna bývá, přijíždějí k
jednomu městu, jemuž jmeno Gebir, a jest začátek a hranice země a království
serifa z Mecchy. Když se tam přijede, vyjíždí správce města se vším lndem ven
proti karavaně, aby ji přivítal, s takovým slavným a veselým výskáním, že toho
vymluviti nelze, pročež tu karavana za celý den zůstává a pokojně odpočívá.</p>

<p class=MsoNormal>To místo má nad hojnost mnoho čerstvých, čistých studničných
vod, kteréž z nejvyšších vrchův dolů spadají a tekou. Podlé toho mají mnoho
daktilů a masa; ale obzvláštně ženy jsou laciné, kteréž rády mužům ku pohodlí
bývají. Protož tu hladovití a žízniví poutníci a pocestní mají zvolnou
příhodnost, aby se dobře poobčerstvili. Říkají také mahumetáni, když se s týmiž
ženami spojují a občerstvují, že břemeno s sebe skládají a bývají od svých
hříchů osvobozeni, i veliké nábožnosti k pouti jejich docházejí.</p>

<p class=MsoNormal>Po tom velikém odpolu zbořeném a ssutém stavení, kteréž se
tam spatřuje, může se snadno rozuměti, že jest to před časy znamenité město
bylo; ale poněvadž více zlodějů a loupežníků, nežli poctivých lidí tam bydlí,
tím spuštěno jest.</p>

<p class=MsoNormal>Když lidé té karavany tak občerstveni bývají a sobě
odpočinou, strojí se na druhý den zase na cestu, a nejprvnější paměti hodné
místo, kdež přijíždějí, slove Beed Rihonim. Tu roste nízké křovíčko, balsam
vynášející, a prvé než se tam přijede, ukazuje se daleké a veliké za vlaskou
míli pole, ze všech stran velice vysokými a neúrodnými horami otočené, na
kterémž před časy prorok Mahumet, podlé svědectví jeho alkoránu, silný a krvavý
boj vedl s některými křesťany v té zemi, a s jinými okolními obyvateli, kteříž
jsou se proti jeho náboženství postavovati a jemu odporni býti chtěli; tolikéž
žeby v dotčené bitvě od křesťanův přemožen býti měl a lid jeho téměř všecken
poražen a pobit. Když se tehdy v takovém neštěstí viděl, že jest se i hned na
modlení oddal, a svědčí alkoran, že bůh maje spolu čitedlnost s milým svým
přítelem a prorokem, jej vyslyšel a nesčíslných mnoho tisíc andělův k němu
poslal, podlé nichž jest on se znova s nepřátely bil, a tak že jest potom vždy
svítězil nad těmi všemi proti sobě předešle bojujícími. Z příčiny té karavana
každého roku na památku té bitvy a boje tu na tom místě veliký oheň dělá, a
přes jednu noc s náramným veselím a radováním tu se zdržuje. Povídají také, že
se na těch vrších ještě i nyní ustavičně na malý buben bubnování slýchá, dokud
karavana mimo ně jede, a že se to děje od andělův, na znamení toho obzvláštního
vítězství, kteréhož bůh proroku jejich propůjčil. Ale já bych snáze věřil, že
se to od zemského člověka, než od nebeského anděla bubnuje, a to proto, aby
poutníci, kdyby se mezi tudy tažením nic neslyšelo, třebas nábožnosti
nepotratili.</p>

<p class=MsoNormal>Na zejtří ráno, jakž slunce vzejde, jede karavana do Beed
Rihonim, a myjí se na tom místě všickni spolu od hlavy až do noh, tak rovně
muži jako ženy; potom se do svých obyčejných šatů neobláčejí, než opasují se
jen okolo hanby lněnou rouchou, jazykem jich řečenou fota, a nosí z bílého
barchanu náramek; a ti všickni, kteříž pěšky do Mecchy jíti mohou, jdou tam tak
v tom habitu aneb oděvu. Nebo za to u sebe pokládají, že kteříž v takovém
habitu tam přicházejí, více zásluhy než jiní docházejí. Kteříž pak toho
vykonati nemohou, činí místo toho slib, aby při vrchu odpustkův skopce
obětovali. A když se tak umyjí, potom se žádnému více nedopouští blechy aneb
vši rukama bíti, mnohem méně nehty se drbati dotud, dokudž by své slušné a
povinné modlitby na výš dotčené hoře odpustkův nevyříkali a nevykonali. Pročež
také u nich to vídati, že i hned potom dřívko při sobě nosí, naschvále na
spůsob měsíce udělané, v jejich řeči archa cašujic řečené, kterýmž se po
plecích drbají.</p>

<p class=MsoNormal>Tak naposledy karavana ustavičnou jízdou přichází až na dvě
míle vlaské od Mecchy, tu odpočívá přes noc. Následujícího jitra, i hned jakž
se rozednívá, rovná se do pořádku se vší tou slávou a nádherností, jakž možné
jest vypraviti, a tak jede do Mecchy. Když se již k městu přibližuje, serif z
města svého ven vyjíždí s komonstvem svým, okolo něhož nesčíslný počet lidu jde
a jede, jej provázejíc; tu konají divné ceremonie a slavnosti s velikým křikem.
A když z města vyjedou, co by mohl z lučiště dostřeliti, potkávají se na jednom
pěkném poli, kdež nevýmluvně mnoho stanův rozbito bývá, a v prostřed mezi nimi
stává veliký stan správce nad karavanou, kterýž ihned, jakž k serifovi přichází
a vespolek se pozdraví, s koně svého ssedá a s serifem do toho stanu vchází.
Potom serif aneb král z Mecchy zhošťuje se toho a odevzdává je řečenému
správci, jemuž také podlé toho plnou moc a dovolení dává rozkazovati,
spravovati a k spravedlnosti dopomáhati, dokud se s tovaryšstvem svým v městě
Mecchy zdržovati bude.</p>

<p class=MsoNormal>Proti tomu správce nad poutí, na odměnu důstojenství
serifova sobě postoupeného, daruje mu zlatohlavové šaty, kteréž za mnoho stojí,
s některými klénoty a k tomu podobnými věcmi. Potom posazují se na kobercích a
jiných věcech z koží udělaných; a spolu hodují aneb kvasí.</p>

<p class=MsoNormal>Potom vstávají s některými jich vzácnějšími osobami, a ty
šaty aneb roucho, i ty zlaté dvéře, o nichž svrchu povědíno, s sebou berou, a
jedou tak do města, a hned upřímo do kostela, mívajíce s sebou velmi málo lidí,
vcházejí tam; kdežto vejdouce, spůsobují i hned to, aby staré roucho z domečku
neb kaplice Abrahamovy dolů sňato bylo a na místo starého nové vkládají. To pak
staré roucho zůstává kleštěncům, ustanoveným služebníkům téhož kostela. Potom
bývá od nich prodáváno poutníkům, jeden kousek aneb flek za čtyry aneb pět
dukátův, a ten se pokládá za velmi blahoslaveného, kdo toliko nejmenší flíček
odtud dostati může, a váží sobě toho rovně jako nějaké svátosti. Říkávají také,
že kdyby se to některému člověku, ješto by k smrti pracoval a s tímto světem
loučiti se měl, pod hlavu podložilo, ten žeby tudy všech hříchův shlazení a
dokonalých odpustků za svá přečinění nabýval. Podobně tolikéž odnímají staré
dvéře a na místo jich postavují ty nové dvéře, a staré dávány bývají serifovi.
Potom říkají své modlitby, podlé vykonávání některých obyčejných slavností. A
serif potom zůstává v městě, a správce nad poutí obracuje se zase ven k svému
stanu.</p>

<h2><a name="_Toc303165241">O serifovi králi v Mecchy.</a></h2>

<p class=MsoNormal>Serif ten, chtějí tomu, žeby pojíti měl z proroka Mahumeta
podlé linie mateřské, jmenovitě z Fatmy dcery Mahumetovy a z Ali zetě jeho,
kterýž dotčenou Fatmu měl za manželku. Nebo ten prorok neměl žádného syna aneb
pohlaví mužského dědice, kromě toliko tu jednu dceru, z níž ten serifů rod pochází,
v němž vždycky na nejstaršího syna podlé pořádné posloupnosti království Mecchy
obyčejně připadá, kteréžto každoročně králi svému půl millionu zlata anebo něco
málo více na důchodích vynáší; a takoví lidé, kteříž se za krevní přátely a
příbuzné toho rodu vydávají a drží, a již jich nesčíslně mnoho jest, dávají
sobě sami jmeno emir, a tudy chtějí páni nazíváni býti. Nosí zelené šaty, anebo
při nejmenším zelený klobouk, slove tulbant, aneb obálku, aby od jiných lidí
byli rozeznáni. Nedopouštějí také, aby kdo z křesťanův, kteříž v jejich zemi
bydlí aneb obchod vedou, zelené jaké šaty nosili, ani co zeleného na těle svém
měli. Nebo říkají, že nenáleží, aby křesťané (jež oni gauri nazívají)
nápodobnou barvu nositi měli, kteréž veliký přítel a prorok boží Mahumet k
oděvu svému požíval.</p>

<h2><a name="_Toc303165242">O městě Mecchu.</a></h2>

<p class=MsoNormal>Město Meccha v arabské řeči jmenuje se Maccha, jakoby řekl „obydlí“.
Obsaženo a obhraženo jest velmi vysokými vrchy; položení jeho jest neúrodné,
ačkoli leží mezi horami na rovině. V tom městě jsou některé rozkošné zahrady, v
nichž převeliká hojnost fíkův se obrozuje, též vinných hroznů, jablek a melounů
množství veliké roste. Vody také má dosti, ale málo chleba. Není žádnou
okrouhlou zdí obsažené, a okolek jeho drží v sobě okolo pěti mil vlaských.
Domové v něm jsou dosti ozdobní a pevní, nebo jsou skoro na vlaský spůsob
vystaveni. Palác serifů jest velmi pěkný, subtilně vystavený a milý.</p>

<p class=MsoNormal>Ženy toho města mají obzvláštní dar ten, že jsou milostné a
přívětivé, po těle barvy olejové, krásných očí, přirození horkého, než větší
díl mezi nimi jest nevěstek. Muži pak jsou k smilstvu velice náchylní, tomu
proklatému a hanebnému hříchů, a toho sobě tak rovně oni, jako i ženy velmi
málo váží, a to pro jeho takou příhodnost a zvolnost. Po vykonání takového
hříchu utíkají se k studénce <i>Zun Zun</i> jazykem jich řečené, kterouž téměř
hned před sebou mají. Nebo praví, když se tou vodou obmývají, že bývají ode
všech hříchův očištěni, buďte oni jakkoli velicí.</p>

<p class=MsoNormal>U prostřed města jest ten veliký kostel mešit, spolu s
Abrahamovým domem, jenž v prostředku toho kostela stojí, a ten kostel žeby
vystaven byl toho času, když ještě prorok Mahumet živ byl. Jestiť pak
čtverhranatý a tak veliký, že okršlek jeho na dvě míle vlaské se vztahuje, to
jest každá z těch čtyr stran na půl míle. Udělaný jest jako nějaký klášter;
nebo v prostředku, rovně jako v síních sloupových má samý o sobě dvůr pod nebem
nepřikrytý, na němž výš dotčený dům Abrahamů stojí. Sloupové síně, kteréž okolo
toho dvoru jdou vůkol, jsou také na čtyry cesty rozděleny. Meze, nimiž se každá
cesta jedna od druhé odděluje, spraveny jsou s některými mramorovými a
některými kamennými a vápennými sloupy. A ten znamenitý mešit má devadesáte
devět bran, a věží pět téměř takových, jakéž u nás jsou zvonice, na kterýchž talismanlarové
aneb turečtí kněží obyčejně lid do kostela svolávají. Poutníci aneb pocestní,
kteříž příležitosti stanů míti nemohou, právě na tom místě v zástupích sobě
příbytky osobují, a pro velikou nábožnost muži s ženami vespolek se směšují a
líhají, tak že mešit, jejž za dům modlitební míti chtějí, často v horší místo
se obrací než v mordéřské zálohy.</p>

<h2><a name="_Toc303165243">O Abrahamovém domu.</a></h2>

<p class=MsoNormal>Dům Abrahamů jest též čtverhraný, všecken a naskrze z kamení
šedivého vystavený, dvadcíti kročejů zvýši, čtyřidcíti kročejů v okršlku. Z
jedné strany toho domu jest ve zdi jeden kámen pídi zdýli a půl pídi zšíři, o
kterémžto kamenu praví, že jest prvé, než ten dům vystaven byl, s nebe spadl, a
že jest podlé toho hlas slyšán, kterýž pravil: na které místo ten kámen upadne,
tu že se dům boží vystaví, v kterémžto božím domě hříšníci budou vyslyšáni. Při
tom také praví, když jest ten kámen s nebe spadl, že jest nebyl černý, než
všecken jako sníh bílý; ale že jsa od tak mnoha hříšných úst tak začasté líbán,
tím černý učiněn jest. Nebo všickni poutníci a pocestní musejí jej líbati; a
říkají mahumetáni, kdyby toho neučinili, žeby hříchy své s sebou zase domů
přinesli.</p>

<p class=MsoNormal>Dvéře toho domu jsou malé, skoro jako nějaké staré okénko,
tak vysoko od země, co by člověk rukama dosáhnouti mohl, tak že se ovšem
nepřístupně a nesnadně tam vchází. Ale prvé než se tam vejde, jest viděti
zevnitř při tom domě sloupů třidceti a jeden, vše z mědi slitých, a stojí na
čtvercích z červeného a zeleného kamene. A skrze ty sloupy není sice provlečeno
než toliko mosazný drát, kterýž od jednoho sloupu k druhému dosahuje, na němž
mnoho rozžhatých lamp visí; a ty měděné sloupy sultán Soliman, toho nynějšího
Tureckého císaře sultána Murata děd, udělati dal. Když se již těžce, jakž výš
dotčeno, do těch dvířec vejde, nacházejí se při vchodu dva mramoroví sloupové z
aloesového dřeva udělaní, nehrubě tlustí, mouřeninským plátnem přistření, od
mnoha nesčíslných barev udělaní, a ti sloupové pohodlní jsou ku podepření
krytby aneb altánu, ale však dosti pracně, sotva se to spatřiti může, poněvadž
nemnoho světla tam vchází a také tam velmi smrdutě zapáchá.</p>

<p class=MsoNormal>Vně za těmi dveřmi na pět kročejův odtud jest ta studénka, o
níž výše povědíno, Zun Zun řečená; a to má býti posvěcená studénka, kterouž
jest anděl páně Agar dívce Abrahamové ukázal, když jest všudy vůkol vody
hledati chodila, aby ní syna svého Ismaele napojila.</p>

<h2><a name="_Toc303165244">O obřadech poutníkův.</a></h2>

<p class=MsoNormal>Při začátku tohoto našeho historického přeběhnutí napovědíno
jest, že mahumetáni dvojí velikonoční svátek v roce drží. Jednomu říkají
velikánoc Ramazána, to jest, kteráž se za příčinou postu drží, a ta jest právě
hod beránka, poněvadž karavana, jakž třidceti dní pomíjí, na cestu se strojí do
Mecchy. Druhou jmenují Skopcovou velikounoc, poněvadž jedenkaždý zavázán jest,
kdo jen s to může býti, aby tehdáž skopce obětoval. A ta velikánoc v řeči
jejich slove také Eutzug Bairam, to jest menší velikánoc. Nápodobně jakž
karavana z Alkairu ve třidcíti dnech po velikénoci, jmenem <i>Biguc Bairam</i>,
preč odjíždí, tak ještě tam přijíždí pět aneb šest dní před malou velikounocí,
tak aby poutníci čas měli před tím svátkem své povinné modlitby a řády
vykonati; a to jsou téměř tyto, jmenovitě: že se oddělují od karavany a dávají
se některým cesty ukazatelům vésti, kteříž toho místa jsou povědomi, a tak jich
dvadcet aneb třidcet pospolu, podlé jich libosti, do města chodí, a když tam
vejdou, jednostejně jdou po jedné ulici, kteráž pomalu čím dále tím výše nahoru
se táhne, až na konec na jedno vysoké místo přicházejí, kdež jest brána, na níž
ze všech stran na kamení mramorovém psáno stojí: <i>Bab el salema</i>, což v
arabské řeči vyznamenává: „brána zdraví“. A z toho místa spatřují veliký kostel
mešit, v němž dům Abrahamů stojí. Jakž jej tedy spatří, všickni společně
sklánějíce se proti němu, začínají mu uctivost činiti a říkati podvakráte tato
slova: <i>Salema lech ja resul alla</i>, to jest: „Pokoj nad tebou ty vyslaný
boží!“ Když to pozdravení vykonají, jdou předce po též cestě a nalézají po
pravé ruce klenutý oblouk, po němž vstupují pět stupňů nahoru, a tu jest veliký
prostor, všudy a naskrze kamením vydlážděný; potom sstupují tolikéž stupňů zase
dolů, jak mnoho nahoru vystupují, a jdou předce dále, co by z lučiště
vystřeliti mohl, i nacházejí tu jiný oblouk, nápodobný prvnímu; a tu cestu od jednoho
oblouku k druhému vykonávají po sedmkráte a breptají vždy a vždy některé své
modlitby. A toho obřadu od nich se užívá k připomenutí té smutné a žalostivé
chůze, kterouž jest zarmoucená Agar, když nadarmo vody hledala, aby synu svému
píti dala, konala. Když ten obřad bývá vykonán, jdou poutníci do kostela
mešitu, strojíce, se do domu Abrahamova, obejdou sedmkrát okolo něho a říkají
jednostejně tato slova: „Toto jest ten dům boží a Abrahama služebníka jeho.“ To
když učiní, jdou tam, aby ten výš dotčený černý kámen líbali. Potom se
nacházeti dávají k studýnce Zun Zun, myjí se v ní od hlavy až do noh ve všech
šatech a obuví svém, a říkají: <i>Tobah allah, tobah allah</i>, což jest: „Odpusť
ó bože, odpusť ó bože!“ Pijí také tu vodu, kteráž velice odporná, zlá a smradlavá
jest. A když se tak umyjí a napijí, obrací se potom každý do svého příbytku. A
ten řád jeden každý jest zavázán a povinen při nejmenším jednou vykonati; kteří
pak žádostivi jsou před jinými do ráje přijíti, ti to každodenně jednou dělají,
dokavadž na tom místě karavana v upokojení zůstává.</p>

<h2><a name="_Toc303165245">Co karavana dělá, když poodpočine.</a></h2>

<p class=MsoNormal>Když karavana pět dní pořád vně krom města Mecchy leží,
vyvstává správce právě té noci před večerem jejich velikonoci se vším svým
tovaryšstvem, a jede předce až k hoře odpustkův, kterouž oni <i>Giabal Araffata</i>
jmenují. Ta hora leží patnácte mil vlaských od Mecchy, a v polovici cesty jest
jedno místo jmenem Mina, kteréžto slovo vyznamenává „stanoviště“, a nehrubě
daleko odtud jsou čtyři pilíři, o nichž něco více níže oznámíme. A tuto nejprvé
dotkneme o hoře odpustkův, kteráž mnohem snázeji pahrbkem než horou jmenována
býti může, poněvadž jest nízká, malá, milostná a rozkošná. Okršlek její jest až
na dvě míle vlaské, a jest okrouhlá, obsažená tak pěknou rovinou, jakáž se kdy
lidskýma očima spatřiti může. Nápodobně také ta rovina ze všech stran jest
otočená tak velikými vrchy, jakýchž nikdež není vídati, tak že jistotně to
místo jest jedno z nejpěknějších příležitostí na světě, a vlastně se viděti
dává, jakoby přirození všecko své umění k spravení toho tak pěkného a
rozkošného místa vynaložilo.</p>

<p class=MsoNormal>Pod tou horou odpustkův, z té strany proti městu Mecchu,
prýští se mnoho pramenův čisté čerstvé studničné vody, nejináč než jako
křišťál, a ta jest nad míru zdravá, a spadá dolů do některých naschvále k tomu
udělaných nádob; tu se občerstvují a umývají lidé a napájejí hovada. A chtějí
tomu mahumetáni, že jsou Adam a Eva, když od anděla z ráje zemského vyhnáni
byli, právě na ten vršek odpustků k bydlení přišli, a že řízením božským jeden
od druhého zabloudil, a za čtyrydceti let jeden od druhého oddělený zůstával a
mezi tím vždycky, jeden druhého hledal. Naposledy, když jsou se zase spolu
shledali, že jsou tu velice radostnou slavnost drželi, a z obzvláštního
plesání, že jest zase jeden druhého nalezl, na vrchu té malé hory malý domček
vystavěli, kterýž se až do dnešního dne jmenuje <i>Beith Adam</i>, to jest: „dům
Adamův“.</p>

<h2><a name="_Toc303165246">O třech karavanách.</a></h2>

<p class=MsoNormal>Na tentýž den, když karavana z Alkairu se na to místo
dostává, přijíždějí tam také jiné dvě karavany, jmenovitě z Damašku a z Indie.
Týmž spůsobem shlukují se tam také vespolek všickni sousedé v těch místech a
končinách až od desíti dnův cesty, takže se tam jednoho času přes dvakráte
stotisíc osob a více než třikráte stotisíc mezkův, velbloudův, dromedářův atd.
spatřuje.</p>

<p class=MsoNormal>Když se již to troje tovaryšstvo jednoho času pospolu shledá
aneb shromáždí, rovnají se právě té noci, kdyžto svátek velikonoční nastává, ti
tři zástupové, jako nějaké veliké vojsko, v pořádku tříhraném, obklíčí aneb
obsáhnou tu horu v prostřed mezi sebou, a tu celou noc neslyší se nic jiného
než veliké i ruční střelby vystřelování, uměle spravených ohnivých strojů od
tisícnásobných kusův, podlé všelijakých zpěvův, hudeckého pískání, křiků, hluků
a veselé slavnosti.</p>

<p class=MsoNormal>Potom když velikonoční den před rukama jest, vydávají se
všickni napořád na odpočinutí a v mlčení, a toho dne nic jiného nedělají, než
jen oběti a modlitby své k bohu vykonávají. Hned pak jakž se soumrak
přibližuje, ti všickni, kteříž mají na čem jeti, vsedají a jedou k hoře, co
nejblíž mohou; kteří nemají na čem jeti, přibližují se pěšky, jeden každý podlé
své největší možnosti: však přední místo vždycky správci nad karavanou z
Alkairu dávají, druhé tomu z Damašku, o jehož karavaně vypisuje <i>Lodovic.
Barthema Itinerario</i>, třetí tomu z Indie. Když pak již všickni tak na koně
aneb jiná svá hovada vsednou a pohotově bývají, tu potom spatřuje se jeden z
výš jmenovaných santonů aneb lidí duchovních z toho velikého množství
přijížděti, sedící na jednom dosti dobře vyšlechtilém velbloudu. Ten se
přibližuje k vrchu, vstupuje pět stupňů nahoru naschvále k tomu udělaných, a
když jeden každý umlkne, tedy on obrací se k lidu, a činí jim krátké kázaní
spůsobem níže psaným.</p>

<h2><a name="_Toc303165247">O kázaní.</a></h2>

<p class=MsoNormal>Suma a podstata vší řeči toho kázaní jest tato, že
vypravuje, jak veliké a znamenité dobrodiní bůh mahumetskému lidu prokázal
prostředkováním svého milého přítele a příjemného proroka Mahumeta, poněvadž
jest jej vyprostil od služebnosti hřícha a od modlářství toho, v kterémž jsou
předešle vězeli; a kterak jest témuž lidu dal dům Abrahamův, jehožto
prostředkováním vyslýcháni býti by mohli, a nápodobně tu horu odpustkův, jejímž
by prostředkem milosti dosáhnouti mohli a odpuštění všech svých hříchův. Dále
potom zmínku číní, kterak by milosrdný, dobrotivý bůh, od něhož všickni dobří
darové pocházejí, Abráhamovi tajné radě své poručiti měl, aby mu dům v městě
Mecchy vystavěl, v kterémž by domě potomci jeho boha vzívati a od něho
vyslýcháni býti mohli. A když se ten rozkaz stal, že jsou se všeho světa hory
do Mecchy sběhly, s činěním pomoci od kamení, k vystavení tohoto svatého domu
Abrahamova, kromě tohoto nuzného a nízkého vršku, kterýž se pro chudobu nemohl
tak jakž náleželo zachovati; nad čímž velice se rmoutiv a touže, že jest za
třidceti let pořád hořce plakal. Ta léta když pominula, že jest bůh věčný
příčinou toho zarmouceného vršku k spoluútrpnosti pohnouti se dal a řekl: „Přestaň
plakati, má dcero, nebo tvůj hořký pláč došel jest k mým uším, a já to chci spůsobiti,
aby všickni ti, kteříž přicházeti budou k navštěvování domu Abrahamova,
odpuštění hříchův svých nedostávali, leč by prvé k učinění tobě poctivosti a k
držení na tomto místě nejsvětějšího velikonočního svátku, kterýž jsem já lidu
mému skrze ústa přítele a proroka mého Mahumeta slaviti rozkázal, přišli.“ Když
již to všecko tím spůsobem přednese, napomíná jich k milování boha, k modlitbám
a almužnám.</p>

<p class=MsoNormal>Když bývá po kázaní a slunce schází, nedělají nic více, než
jen tři modlitby zříkají: první za serifa, druhou za velikého pána Tureckého
spolu s jeho vojenským lidem, třetí za všecken lid. A když bývá po těch
modlitbách, křičí všickni jedním hlasem: Amin ja allah, amin ja allah! to jest:
„Tak se to staň ó bože!“ Na to když požehnání od santona přijmou, líbají tu
horu odpustkův a navracují se zase touž cestou, kterouž jsou přišli, na to
místo, o němž v jejich tam příchodu připomenuto bylo. A v tom navracování se po
též cestě navštěvují, ale však při konci té roviny, ty výš dotčené čtyry
pilíře, jmenovitě po každé straně cesty dva. Praví, že jest zapotřebí, aby
jeden každý prostředkem skrze ně šel; nebo jest-li by kdo někdy ven mimo ně se
vyšinul, že všecko potratí, čeho jest na té pouti došel a nabyl. Nesmí se také
žádný hned od hory odpustkův, až by řečené pilíře minul, zpátkem obraceti; nebo
jest-li by se obrátil, že zase znova těmi hříchy, kterýchž jest na svaté hoře
odpustkův zanechal, obtížen bude.</p>

<p class=MsoNormal>Když mimo ty pilíře projíždí, jeden každý jízdný ssedá dolů
a hledá v písčitém poli až do padesáti neb šedesáti malých kamínků, a když je
shromáždí a někdy do šátku zaobalí, nese je s sebou až k výš jmenovanému místu
Mina. Tu zůstávají pět dní pořád, poněvadž při témž času svobodný výroční trh
tu se držívá, kdež zhola žádného mýta ani cla dávati není potřebí ani čeho
jiného kde komu. A na tom místě jsou jiní tři pilířové, ne pospolu, než na
rozdílných místech postaveni, kteříž vedlé svědectví učení proroka jich, tři
úkazy, nimiž jest se ďábel Abrahamovi a Ismaelovi synu jeho ukázal,
vyznamenávají. Nebo u nich Isák docela se nepřipomíná, rovně jakoby nikdá na
světě nebyl. Pročež říkají, že tehdáž, když jest bůh Abrahamovi věrnému svému
služebníku poručil, aby prvorozeného syna svého Ismaele obětoval, a starý
Abraham již na cestě byl, aby vůle páně uposlechl, že jest se s ním pekelný
ďábel v spůsobu člověka potkal a ptal se ho, kam by chtěl jíti? Na to odpověděl
Abraham, že jde syna svého Ismaele obětovati, poněvadž jest mu to bůh přikázal.
Tu že ďábel i hned vzkřikl a řekl: O jak jsi ty nerozumný stařec 1 bůh tobě v
starosti tvé skrze zázračný skutek dal syna, v němž mají požehnáni býti všickni
lidé, a ty věříš daremným a marným snům, a chceš toho zahubiti, kteréhož jsi
sobě tak dlouhý čas žádal? Ale Abraham že jest ho od sebe zahnal, a svou cestou
předce šel. Jakž ďábel uzřel, že při otci nic spůsobiti nemůže, přiblížil se k
synu a řekl: Ismaeli, víš-li co ty mezi jinými věcmi na světě máš? Dí pacholík:
Co pak mám? Na to ďábel odpověděl: Máš bláznivého a nerozumného otce, kterýž o
to přemýšlí, kterak by tě zabil. Proč? dí Ismael. Proto, řekl ďábel, že praví,
že by mu to bůh přikázal. Tehdy jakž to Ismael uslyšel, že jest vzal kámen, aby
ním ďábla od sebe zahnal, a tato slova pověděl: <i>Auzu billahi minal Šaitan il
ragini</i>, totiž: „Já se bráním tomu bídnému škodlivému ďáblu s bohem“, jakoby
říci chtěl: božského rozkazu poslouchati a proti ďáblu vší mocí se brániti
každý musí.</p>

<p class=MsoNormal>Ale nechť se zase k svému předsevzetí navrátím. Protož
pravím, že poutníci, když na tom místě zůstávají, každého dne ty tři pilíře
navštěvovati chodí, a ty malé kamínky, kteréž jsou málo před tím sebrali,
rozdělují tak, aby každého dne některý z nich na jeden každý pilíř vhoditi
mohli. Mezi tím házením říkají a opakují ustavičně tatáž slova, kteráž jest
Ismael proti ďáblu říkal, když mu kámen mezi oči hodil a tak jej od sebe
zahnal.</p>

<p class=MsoNormal>Potom za půl míle vlaské od dotčeného místa jest jeden vrch,
o němž oni vypravují, žeby to ten vrch býti měl, na nějž jest Ahraham šel, aby
syna svého obětoval, jakž výš dotčeno. Na tom vrchu jest veliká studnice, kamž
poutníci vstupují, aby tam modlitby své říkali. Tu spatřuje se jeden veliký
kámen od přirození rozpuklý. Oni pak praví, že jest Ismael, když jest se otec
Abraham strojil a hotovil, aby jej obětoval, nůž jeden do rukou vzal, aby
skusil, bude-li dobře krájeti, a tak že jest ho právě na tom kamenu chtěl
skusiti, a žeby jej měl na dva díly rozpoltiti.</p>

<p class=MsoNormal>Zatím když těch pět dní pomíjí, hýbá se správce té karavany
se vším svým tovaryšstvem, a obrací se zase do Mecchy, leží tu ještě za pět dní
pokojně. Pročež když oni tu odpočívají, my tedy o městu aneb stanovišti
Červeného moře nějakou zprávu čtenáři tuto učiníme.</p>

<h2><a name="_Toc303165248">O městě Zidem aneb Zidu.</a></h2>

<p class=MsoNormal>Z Mecchy do Zidem jest za dva dny krátké cesty, a poněvadž
se v těch zemích, obzvláštně v horké časy roku, ve dne nemůže příhodně jeti pro
palčivé slunce, lidé tam v týchž zemích dělají z noci den a ze dne noc. Když
již v soumrak z Mecchy vyjíždějí, bývají na ráno, prvé než slunce vzejde, na
polovici cesty, kdež potom některá dosti příhodná bydlení a hospody dobré jsou;
žen ochotných také dosti, kteréž nebohým poutníkům rády se v pohodlí
propůjčují. A by třebas v druhý večer odtud se pryč hnuli, na ráno bývají v
městě Zidu.</p>

<p class=MsoNormal>To město vystaveno jest na břehu Červeného moře, proti zemi
jest okrouhlou zdí ohražené s některými věžemi, ale ty zdi jsou již starostí
sešlé a spuštěné. Proti moři jest otevřené beze všech zdí. Totéž město Zidem má
tři brány, na každé straně aneb na rohu jest jedna, a třetí právě v prostřed
proti zemi, a jmenuje se Mecchanská brána; a podlé té stává šest anebo sedm
Turků na stráži na jedné z těch oznámených starých věží, a mají při sobě čtyry
kusy děl polních. Na jednom rohu toho města jest dvojí zeď proti zemi, a mezi
oběma zdmi stojí jeden kostel. Potom proti moři, kdež městské zdi k vodě dosahují,
udělali v nově rovně jako nějakou baštu, a tu pětmecítma kusů vystavěli
nejpěknější a nejlepší střelby, jakáž by se na světě najíti mohla, a to velmi
dohře opatřené. Item, dáleji ven k moři stojí na poslední staré věži pět jiných
dobrých kusů, s třidcíti muži tu na stráži. Na druhé straně města při konci té
okrouhlé zdi založili. v nově okrouhlé náspy, dosti dobře a podlé bystrého
vtipu udělané; tu ke stráži nařízen jest jeden sanzak s půldruhého sta Turkův,
s jich střelbou a všelijakou jinou zbraní, velmi dobře opatřených. To všecko
jest od nich naschvále tak přistrojeno a opatřeno pro ostrach Portugalských
aneb Španělův. A kdyby stanoviště aneb přístav dobrý byl, bylo by to vše
daremné a bezpotřebné. Ale dotčené stanoviště nemohlo by ničemnější ani horší
býti; nebo jest plné skalí a nehluboké, tak že tam lodí přijížděti nemohou, než
musejí při nejmenším deset mil vlaských odtud zastavovati. K tomu stanovišti
každoročně třidceti aneb čtyrydceti naložených lodí s krámským kořením a jiným
drahým zbožím přijíždí, odkudž se každoročního důchodu do půl druhého sta tisíc
dukátů schází, a polovice náleží velikému pánu, ostatek serifovi zůstává.
Jináče sic zvláštního nic v městě Zidu se nenachází.</p>

<h2><a name="_Toc303165249">O putování do Mediny.</a></h2>

<p class=MsoNormal>Potom strojí se karavana na cestu do Mediny, a táhne rovně
tou první silnicí zase nazpátek, odkudž přichází, až se do Beed Rihonim, kdež
balsam roste, jakž dotčeno, dostává. Odtud odsílají předce všecko, čeho do
Mediny nepotřebují, na místo slove Jambo, aby tu pokojně leželo, spolu s těmi
poutníky, kteříž jsou Medinu prvé viděli a nejsou žádostivi více ji ohledati.
Také se ti na to místo Jambo vydávají, aby tam na karavanu očekávali.</p>

<p class=MsoNormal>V Medině nacházejí se ustavičně dobré hospody, mnoho
čerstvých vod a veliká hojnost daktilův. Když se k tomu městu přibližují,
patnácte mil vlaských vzdáli přichází se k jedné hoře, od nich <i>Jabal el
Salema</i> jmenované, to jest „hora zdraví“, od kteréž se počíná město a pohřeb
Mahumetů spatřovati. Tu hned ssedají všickni dolů na znamení uctivosti,
vstupují pěšky na horu výš jmenovanou s takovým křikem, že by se do nebe
vznésti mohli, ukazují tisícnásobné posuňky rukami a říkají táto slova: <i>Salatu
va Salema allaica ja nabi alla. Salatu va Salema allaica ja habib alla</i>.
arabské řeči vyznamenává: „Modlitba a zdraví buď nad tebou, ty milovaný od
boha.“ Když to pozdravení vykonají, táhnou předce znova tak dlouho, až toho
večera ležení sobě oberou, tři vlaské míle od Mediny.</p>

<p class=MsoNormal>Na druhý den ráno povstává správce s karavanou svou na pout,
a jakž se k městu přibližuje, spatřuje se správce města jmenem serifovým ven
vyjížděti, okolo něhož a s nímž bývá množství lidu jej provázejícího, aby
takové tovaryšstvo přivítali. Rozbíjejí své stany v prostředku na jednom velmi
pěkném rovném poli a se tu pokládají.</p>

<h2><a name="_Toc303165250">O městu Medině.</a></h2>

<p class=MsoNormal>Medina jest město neveliké a tak starožitné, že v něm již
málo co takového jest viděti; okršlek jeho vztahuje se téměř na dvě míle
vlaské. Není v něm nic více, než jeden starý chatrný zámek, dosti nestatečný,
jedním agou asi s padesáti kusy střelby, ale nehrubě dobré, osazený. Domové
toho města jsou pěkní a dost čistí, z kamene a vápna vystaveni, a u prostřed v
tom městě jest kostel, kterýž jest čtverhraný, ale ne tak veliký jako ten v
Mecchu, však mnohem pěknější, mnohem nákladněji a lépeji vystavený a veselejší
na pohledění.</p>

<p class=MsoNormal>V jednom z těch rohů jest kuba aneb kapla na čtyrech
velikých sloupích aneb pilířích vystavená s klenutím, kteréž jest téměř pod
dlážděním, jenž všecky čtyry vespolek svazuje a stahuje. Tu kuba jest tak
vysoká, že daleko kostel převyšuje; jest olovem přikrytá, při samém vrchu
všecka pozlacená, kdež potom na špici jest půl měsíce. vnitř dláždění jest
všecko zlatem položeno, velice uměle a důkladně uděláno. Zespod vůkol a vůkol
jsou velmi mocní stupňové z železa udělaní, na spůsob listí, a do polovice těch
pilířů zvýši: tam v prostředku jich tělo mrtvé Mahumetovo jest pohřbeno, ale
nevisí v povětří v železné truhle, kterouž magnes k sobě táhne a zdržuje, jakž
mnozí o tom zmínku činí, kteříž nic nevědí a však žváti chtějí. Neb jsou oni
nad jeho mrtvým tělem vystavěli hrob z kamene barvy popelaté, a půl druhého
lokte zvýši nad tím hrobem udělali ještě druhou kubu, kteráž jest z dříví a
čtverhraná, rovně jako nějaký sloup. Potom zavěšují všudy okolo toho hrobu
hedbávnou záslonu, kteráž zbraňuje, aby ti, kteříž vně jsou, toho hrobu viděti
ani očima spatřiti nemohli. Nedaleko od toho hrobu, avšak vnitř v kostele, jsou
ještě jiní dva hrobové, suknem zeleným přistření: v jednom z nich leží pohřbená
Fatma, dcera Mahumetova, v druhém muž její Ali.</p>

<p class=MsoNormal>K hrobu Mahumetovu nařízeno jest padesáte evnuchů aneb
kleštěnců, všecko skoro bílých a šedivých, z národu Abyssinského a
Mouřeninského, a jinému sic žádnému se nedovoluje a nedopouští tam vcházeti,
než toliko třem šedivým z nejstarších a nejvzácnějších kleštěncův, a ti mohou
každého dne dvakráte tam vcházeti, jmenovitě ráno a u večer, aby lampy rozžhali
a jiné služby vykonali. Jiní všickni kleštěnci nařízeni jsou do kostela a k těm
dvěma pohřbům vně, jmenovitě Fatmy a Ali, kdež jeden každý moc má tam vcházeti
a jich se podlé své libosti dotýkati a prsti z nábožnosti nabrati, jakž pak
toho velmi mnoho obyčej mají činiti.</p>

<h2><a name="_Toc303165251">Jaký jest spůsob vně a za městem Medinou.</a></h2>

<p class=MsoNormal>Vně za městem na všech stranách jsou velmi pěkné zahrady,
mnoho živých a pramenitých studnic, v nichž voda jest nad míru čerstvá. Item,
nesčíslně mnoho vykopaných studnic, dostatek všelijakého ovoce, a dobrá
příležitost od zavoctělých krmí, tak že to místo jest právě dosti utěšené a rozkošné.</p>

<p class=MsoNormal>Město Medina má tři brány. Za tou jednou branou jest špitál,
vystavený ve jmenu Kasachy, jmenované Rusky, jenž byla sultána Solimana, tohoto
sultána Murata děda, manželka. Dotčený špitál není zvláštní věc taková, aby se
o něm mnoho vypisovati mělo, než toliko že jest dosti dobře vystavený a má
bohaté důchody; živí a vychovává mnoho chudých lidí.</p>

<p class=MsoNormal>Za jednu vlaskou míli od města jest koliks málo domův, mezi
nimiž jest také jeden, o němž oni povídají, že by v tom domě prorok někdy
bydleti měl, drží jej také za jeho dům. Jest nesčíslným množstvím palmového
stromoví obsazen, mezi nimiž jsou dva, kteříž od jednoho kmene pocházejí, velmi
vysocí a vespolek stočení jako kotevní provaz, a ten, praví, že jest sám prorok
vlastníma rukama v hromadu svinul a stočil. Protož oni ty daktile sbírají a
shromažďují, a posílají je až do Konstantinopole samému velikému pánu v dar a
říkají, že jsou od těch šťastných a požehnaných užitkův prorokových.</p>

<p class=MsoNormal>Na straně při těch palmách vypryšťuje se velice pěkná
studénka světlé a čisté vody, kteráž se vodotokem aneb trubami do města Mediny
vede. Tu také při tom jest malý kostelík s třemi místy aneb sedadly, kteréž oni
za svaté a za velikou nábožnost drží. První místo, na kterémž jest prorok, jakž
oni praví, když boha poznal, první modlitbu vykonal. Druhé, kde obyčej míval
choditi, když svatý dům Abrahamův viděti chtěl. Oznamují, že jest měl obyčej tu
tiše stávati, a když na všecky vrchy, kteříž jsou mezi Medinou a Mecchou,
pohleděl, že jsou se otvírali různo od vrchu až dolů, aby je viděti mohl. A
když jest je pak spatřil, že jsou se pojednou zase v hromadu zavírali jako
prvé. Třetí místo jest v prostředku dotčeného kostelíka, kdež jest hrob
čtverhraný, z kamene a vápna udělaný a plný písku. Praví, že jest tu ta šťastná
velbloudice pohřbena, na kteréž prorok vždycky obyčej měl jezdívati.</p>

<p class=MsoNormal>Z druhé strany toho města jsou někteří jiní pohřbové svatých
mahumetánských, a jeden každý z nich má jednu kubu aneb kapličku na čtyrech
sloupích. Mezi jinými jsou tři, v nichž ti tři prorokovi tovaryši byli
pohřbeni, jmenovitě Abubakar, Osman a Omar, a všickni od poutníkův rovně jako
svatá místa navštěvováni bývají.</p>

<h2><a name="_Toc303165252">Odvozování šatstva aneb příkrovu k hrobu.</a></h2>

<p class=MsoNormal>Jakž karavana téměř v třetí hodinu na den do Mediny přijíždí
a až do večera odpočívá, vyvstává správce se vším svým komonstvem a jinými
poutníky s takovou slávou a důstojností, jakouž kdy možné jest činiti. Nese s
sebou to šatstvo aneb příkrov, rovně jako špičatý sloup udělaný, s mnohými
jinými šaty tak od zlatohlavu jako od hedbáví, a jede tak prostředkem města, až
přijedou do mešitu kostela. Potom nejprvé svou modlitbu říká a ukazuje se při
kubě prorokové, kdež řečení kleštěnci pohotově stojí a na něj očekávají. Když
správce již tam přijde, odvozuje předně šatstvo aneb roucho ku pohřbu proroka,
a někteří kleštěnci vcházejí tam a odnímají pryč starý příkrov, a na to místo
nesou nový; spalují ten starý, a rozdělují mezi sebou zlato, kteréž v něm bylo.
Potom jim správce odevzdává jiné šaty aneb příkrovy, k okrase kostela mešitu; a
tu se potom spatřuje, že vždy jeden před druhým podávají: tento rouchy, jiný
něco jiného, a kleštěnci dotýkají se tím hrobu Mahumetova, a poutníci potom
chovají to jako nějaké ostatky aneb svátosti s největší nábožností.</p>

<p class=MsoNormal>Když se to vykoná, správce ještě dva dni v Medině pokojně
leží, tak aby poutníci s nábožností své obřady zouplna vykonati mohli. Potom
odjíždí preč do Jambo, od kteréhožto místa za dobré jednoho dne cesty vzdáli
přijíždějí k jednomu velice příkrému vrchu, na nějž se jináče vjíti nemůže, než
toliko skrze jednu úzkou a těsnou stezku, od starodávna Porta ferrea, totiž „brána
železná“ jmenovanou. O té bráně povídají mahumetáni, že jednoho času; když za
Alim tovaryšem a zetěm prorokovým mnozí křesťané pospíchali, a on k tomu vrchu
přišel a žádné již rady při sobě víc neznamenal, kterak by se před nimi
zachovati mohl, i vytrhl svou šavli a na dotčený vrch sekal a bil, až potom,
prý, řízením božským ten vrch tím spůsobem se otevřel, tak že potom tu
ustavičně ta cesta a průchodiště zůstalo; tolikéž že jest tehdáž Ali puštěn
naskrze na druhou stranu, a tak tudy před nepřátely svými ostál.</p>

<p class=MsoNormal>Může se oznámiti i to, že tento Ali u Peršanů jest u větší
vzácnosti a vážnosti než Mahumet. Praví oni, že jest tento vícedivných věcí
dovedl, nežli onen, protož ho drží za tovaryše božího.</p>

<p class=MsoNormal>Abych pak z uložení a předsevzetí svého nevystupoval,
pravím, že když správce nad karavanou ještě jiné dva dni odpočine, hýbá se
odtud a táhne předce do Alkairu; a když k Eslonu přijíždí, nachází tu jednoho
správce asi s šedesáti koňmi, kteříž tam přijíždějí, aby všelijakých posilnění
výš dotčenému správci nad karavanou dovezli, i také něco od pokrmův a nápojův
poutníkům prodali. Potom odtud odjíždí a přijíždí k Bire, dvě francouzské míle
od Alkairu vzdáli. Na tom místě hofmistra bašete z Alkairu nachází se vším
jízdným zástupem, kteříž tam přijíždějí, aby jej znamenitým a důkladným kvasem,
strojeným na náklad toho bašete pro jmenovaného správce a všecky dvořany jeho,
přivítali. Když se již drobet posilni a občerství, povstává a jede na zámek v
Alkairu, aby bašeti ruce líbal. Kterýžto když jej s velikou slavností a veselým
provyskováním přivítá, na znamení příznivého a přátelského mínění drahým
zlatohlavem ho odívá; on pak z výš dotčené truhlice alkoran vytahuje a velí jej
bašeti políbiti, a potom jej zase v jeho místo schová.</p>

<p class=MsoNormal>Jsou někteří, kteříž chtějí mluviti, že jakž oni brzo do
Kairu přijíždějí, tedy toho pěkného velblouda, kterýž alkoran nesl, zabíjejí a
snědí; ale toho tak není, nebo oni by ho pro všecko všeho světa zlato a zboží
nezabili: však potud sic pravda jest, pokudž by se sám od sebe zvrátil, že oni
toho tehdáž za šťastného pokládají, kterýž by toliko maličký kousek k snědění
ho odtud dostati mohl.</p>

<p class=MsoNormal>Po vykonání té pouti každý se z Kairu vrací domů po
zástupích, a s praporci, prozpěvujíce rozličné písně na čest Mahumeta svého, a
když do měst přicházejí, položí se na náměstí a tu po domích aneb po ulicech
žebří; neb sice jim rádi almužnu sami lidé, jako nějakým svatým lidem, udělují
a donášejí. A když se zase odtud hnouti mají, pomodlíce se společně jinam
táhnou, až do země vlasti své se dostanou. Nicméně na sta se jich nachází,
kteříž nic jiného nedělají, nežli potom semotam po krajinách se toulají, a za
svaté lidi, proto že v Mecchu byli, se vydávají, pod pokrytstvím mnohé
lotrovství provozujíce, o čemž by mnoho psáti bylo. A ti ten úžitek té poutě
mají.</p>

<p class=MsoNormal>Nacházejí se také mezi nimi tak horliví poutníci, že
dostanouce se do Mediny a Mecchy, a po spatření tam věcí, náležitých, i aby se
více nezprznili skrze zrak hledíce na jiné věci zemské, a jakž oni praví
hříšné, hned na místě sobě obě oči vybodou aneb vodou vřelou vypaří, aby slepí
byli, tak že od jiného vedeni býti musejí: což se bláznům dobře děje, jsouce na
duši slepí, aby očima zevnitřníma také nic nehleděli. Z těch jsou-li kteří
bohatí, domů se dovezti dadouce, doma jako emeriti supererogatorie všech
hříchův se vystříhají; jiní, kteří chudí jsou, po krajinách žebříce se toulají
a u veliké vážnosti jsou, jakýchž jsem mnoho sám viděl.</p>

<p class=MsoNormal>A tak čtenář pobožný z vypsání té poutě do Mecchy vyrozuměti
může, jak my křesťané pánu bohu našemu za pravé jeho vůle svaté poznání vysoce
děkovati povinni jsme, a že v takových bludích s mahumetány a jinými
zaslepenými nevězíme, z toho se těšiti máme. Mimo tohoto autora píší o pouti do
Mecchy <i>Chalcocondylas lib. 3. Bart. Georgievicz de tur. morib.</i> a jiní.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165253">Kapitola 24.</a></h1>

<p class=MsoNormal align=center style='text-align:center'><b>O náboženství
egyptském a jich sousedův Arabův, anobrž úhrnkem o tureckém.</b></p>

<p class=MsoNormal>&nbsp;</p>

<p class=MsoNormal>Jsou toho plné historie a paměti, kterak jest národ aneb ten
lid Egyptský, a spolu s ním okolní Arabský, vždycky po všecky časy
nejpověrnější a modlářský byl. Nebo ať mlčím o časích před příštím na svět
Krista pána, jak jsou voly, kozly, kočky, psy, vlky, krokodily, ptactvo a jiné
tvory za bohy ctili a je vzívali; o tom může sobě žádostivý čtenář <i>Ruffin.
lib. 2. c. 23. Plutarch. de Iside, Herod. lib. 2. Macrob. lib. 1. Saturn. c.
17. Diod. lib. 1. cap. 6. 7.</i> jiné, kteříž o tom mnoho vypisují, přečísti; a
však jak jsou se za křesťanského věku chovali a chovají, tuto oznámiti chci.</p>

<p class=MsoNormal>Svatý Jeronym <i>in vit. Patrum</i>, item <i>ad Sabinianum</i>
píše, že za času křesťanského nad nimi panování, dokud tam všecko křesťané
byli, vždycky nad jiné křesťanské církve něco obzvláštního do církví svých
uvozovali: jako že nejprvé smyslili roucha lněná a sukně s kápěmi, hlavu s
pleší ostříhanou, oltářní ozdoby, kněžské mnohé obřady, zpěvy, modlitby, mnohá
a častá v kostelích klekání, řeholy mnichův a jeptišek, jimž nejprvé vlasy
stříhati začali, a jiné věci, kteréž všecky od nich mezi jiné křesťany se
dostaly; jakž toho též <i>Maginus a Clemens Alexand</i>. pojišťují. Potom oni
vždycky nejspíše kacířstva a pověry vynášeli, až také tím nejhorším a od světa
začátku nebývalým, však nyní již nejmocnějším jedem mahumetánským téměř všeho
světa nejhlavnější království a země napojili a naplnili, a v tom podnes
netoliko trvají, ale vždy více mnohým novotným rouháním se rozmáhají. Nebo hned
při začátku té víry proklaté mahumetánské po smrti Mahumeta začaly sekty nové,
kdežto mnoho učitelův zákona alkoránu a jeho vykladačův mezi nimi povstalo, tak
že v brzkých letech bylo jich na sta, jedenkaždý z nich své učedlníky a
následovníky majíce, vespolek se nesrovnávali; nebo <i>Chi mal intende, peggio
responde</i>, totiž „kdo čemu dobře nesrozumí, hůřeji propoví.“ Až potom jeden
z rodu Mahumeta, jmenem Al Caliph, sněm svolal a knihy, kteréž o alkoránu co
psaly, v své zemi snésti poručil, a tu nařídil některé přední muže, aby z těch
všech kněh jádro a smysl učení obšírnějšího, nežli v alkoránu stojí, vybrali.
Jakž se to vykonalo, a ty nařízené osoby do šesti kněh všecko obsáhly, tedy dal
spáliti a do vody vmetati všecky jiné ostatní knihy, a ty šesteré poručil Luna
jmenovati, kteréž po alkoránu u veliké vážnosti zůstávají.</p>

<p class=MsoNormal>Na tom Kalifovém ustanovení nepřestal Hali, jiný příbuzný
Mahumetův. Nebo ten mnoho jiných smyslův a učení nastrojil a onoho nechal; tou
příčinou potáhv po sobě lidu množství, dal se do Persie, kdež po časích své
náboženství bludné tak mocně vkořenil, že je podnes Peršané drží, a Turci proti
tomu Kalifova učení následují a sobě odporní jsou, jedni druhé za kacíře
vyhlašujíce a potupujíce; o čemž obšírněji vypisují <i>Paulo Angelo nel libello
contra lo Alcorano. Anton. Geufraus aula Turc, lib. 5. Confutation de la secte
de Mahom. par Lope d‘ Obregon. Bellon. observ. lib. 3. Simoneta de Alcorano</i>.
nějšího času mimo ty dotčené hlavní dvě pověrné a bludné sekty v Egyptě ještě
jiných mnoho se nachází, jako <i>Emozaidi</i>, o nichž <i>Giov. di Barros nell‘
hist</i>. zmínku činí, Hashari, Malichi a jiní, jichž do 72 a jinde do 162 <i>Giov.
Lioni parte 8.</i> pokládá. Po těch se jmenují a k těm se přiznávají,
kteréhokoli z těch učení následují.</p>

<p class=MsoNormal>Mimo ty jsou původové Egyptčané s svými Araby, že také
řeholy jako duchovních lidí mezi nimi a od nich po všem mahumetánském panství
povstaly a podnes trvají, z kterýchž však tyto čtvery nejpřednější jsou,
jmenovitě: <i>Geomalieri</i> aneb <i>Jomaileri</i>, <i>Calenderi, Dervisi</i> a
<i>Torlakové</i>.</p>

<p class=MsoNormal><i>Jomaileri</i>, ti se vydávají na to, aby po světě
putovali a mnoho spatřili, a čím více sobě poznamenají příhod a zemí, v nichž
byli, tím slavnější jsou. Obyčejně řemesla umějí, jimiž se živí, když je nouze
k starosti dohání; nebo dokud mladí jsou, tehdy se jen sem i tam loudají a
nejvíce milovánek aneb lotrovství hledí, proto že ženy vidouce je přespolní, je
také za tajnější a jako ptáky odletující mají, nebojíc se, aby jich lotrovství,
neznajíce žádného, vyjeviti měli; a zase mnohá z nábožnosti jakožto k duchovním
se zachovati hledí a za dobrý skutek to pokládá. Chodí svobodně po domích a
nosí knihu, z níž lidem písničky milostné a ledajakés posuňky zpívají, od čehož
slovou v turecké řeči bratří milosti aneb milostní tovaryši.</p>

<p class=MsoNormal><i>Kalenderové</i> naproti. prvním zachovávají čistotu a
život útrpný vedou, čtou lidem z knihy, kterouž jejich původ sepsal o cnostném
životu mnohé chvalitebné věci, a na dokázání toho mají kroužky železné aneb
stříbrné, někteří na půl libry, jiní celé libry i víc stíži, kteréž skrze hanbu
obřízky prostrčené nosí a vol neb nevol čistotu zachovati musejí.</p>

<p class=MsoNormal><i>Dervisové</i>, ti život hovadský a sodomský vedou, po
všem těle holení a nazí, krom že se jednou koží ovčí aneb kozlovou opásati a
přiodíti mohou. Těm se všelijaká lotrovství přehlídají; nebo loupí, vraždí, s
hovady i lidmi obcují, vše pod zástěrou náboženství, jakoby to z vnuknutí ducha
božího činili, obzvláštně pak pro lepší výmluvy zpáchaného lotrovství žerou
mašlach, jináč maslar, nazvané koření (o němž doleji dotknu), skrze kteréhožto
moc a sílu tak zapáleni bývají, že se necítí, jako vzteklí se řeží, pálí a
budou, tak že mezi kůží šavle, čekany, kopí a jiné braně zavěšují, podkovy,
hřebíky za kůži bijí, a jiné ukrutnosti na těle s ohavností a okrvavením
provozujíce, jakoby to z veliké horlivosti k bohu a zvláštním darem, kteréhož
jiní nemají, činili a provozovati mohli. Potom však, když je síla toho koření
pomine a bolesti čijí, jináče poznávají.</p>

<p class=MsoNormal>Ti byli jednoho času od Mahumeta císaře, kteréhož jeden z
nich zabiti usiloval, ze všech jeho zemí vypověděni a několik tisíc z nich
pobito bylo, však naposledy zase na milost od potomních císařů přijati jsou; o
čemž <i>Marinus Barletius de vila Scanderbergi, Cuspinianus, Andreas Thevetus</i>
a jiní oznamují.</p>

<p class=MsoNormal><i>Torlákové</i> nejsou lepšího života a obcování nežli
Dervisové, a však místo zazžení ducha řezáním a nečitedlnosti své bolesti na
těle oddávají se na hádání a lidem předpovídání; což někdy podlé kouzlů a čertova
návěští uhadují, pročež od lidí sprostných a zvláště žen u veliké vážnosti
jsou. Toulají se po městech a vesnicích několik osob spolu, a toho nejvíc
šetří, aby mezi sebou jednoho za vůdce a jako otce ctili před lidmi; a když do
města se dostávají, tu ten otec jejich dává se v předpovídání o budoucím dobrém
toho města a velikém štěstí, kteréž u vidění viděl, že je potkati má; a zase
když vidí, že se k němu neštědře mají, tedy jakoby u vytržení ducha byl, padne
a chvíli leží, okolo něhož učedlníci jeho něco brebentují, jakoby se modlili,
až zase k sobě přichází, a v tom někdy naříká, že se tomu městu a obyvatelům
jeho zle díti má, prose svých učedlníkův, aby ho odtud tím dříve vyvedli, tak
aby v hněvu božím zachváceni nebyli. Zatím pak jeho synáčkové, tomu vycvičeni,
k němu se přimlouvají, aby se za ty obyvatele modlil, s nímž také i oni sami,
jakoby se hned modlili, se stavějí, tak že ti obyvatelé někdy zas dobrou
novinu, totiž že hněv boží proti městu roznícený minul, obdrží: a podstata toho
jest, aby jim tím hojněji lid slepý nosil a daroval, jakožto svým orodovníkům;
a vůbec neslýchané pokrytství a lotrovství páchají, jakož pak z jejich
ctnostného oděvu, jejž z divokých zvěří, lvův, nedvědův atd. koží udělaný nosí,
poznati se může. O těch a jiných řeholách a šejdýřích pohanských <i>viz Nicol.
Nocolai peregr. Anton. Menavii hist. Turc. La genealogie du grand Turcq. Hist.
de Sarac. orig. morib. religione et nequitia. Schiltperger hist. Turc.</i>
jakož jsem napřed něco o Mahumetovi a náboženství jeho dotekl, tak i tuto uznal
jsem za potřebné býti, také o jeho původu a artikulích učení jeho, kteréhož
nejvíc v Egyptě nabyl, jakožto z okolní sousedské země pošlý, něco
připomenouti.</p>

<p class=MsoNormal>Měl Mahomet otce Araba jmenem <i>Abdela</i>, matku
Ismahelkyni. Narodil se léta po Kristu pánu 592, od kteréhož Arabové začátek
počtu svého, jejž hegiram nazívají, berou (Cedren. in Chron. Vincent. spec.
lib. 24. c. 4. Blond. dec. 1. lib. 6.), ač Sigibertus pokládá, žeby se léta 630
naroditi měl, Lucidus 621, Robert Cetenensis 606; a však se jich více s prvním
počtem srovnává. Otec jeho i matka byli chudí, protož po smrti otce dostal se
na službu k jednomu kupci bohatému z Mecchy; ten jej vychoval z dětinství a
pomalu jej k obchodu vedl, neb byl vtipný lotras. Egnatius lib. 3. c. 4.
Fulgos. 3. c. 4. Když již vyrostl, svěřoval mu faktorství svá některá a posílal
ho s kupectvím do Egypta, Syrie a okolních zemí, tak že vycvičiv jej měl ho za
předního svého služebníka a všecky věci své mu svěřoval. Antoninus tit. 13.
cap. 2. par. 2. píše, že dříve nežli se za proroka vydával (což se státi mohlo,
když pánu svému po světě faktořil), že jest se dostal do Hišpanie, a tu že jej
svatý Isidorus spatřil a na jeho obličeji vedlé tvářnosti poznal, že měl církvi
boží a lidu jeho protivným a škodlivým býti; pročež poručil ho hledati a jíti,
kterýž však byv napomenut od ďábla, odtud povyvázl.</p>

<p class=MsoNormal>Potom umřel pán jeho, po kteréhožto smrti vidouc vdova, že
nad toho Mahometa správnějšího mezi její čeledí ani mezi sousedy nebylo, i aby
vždy toho obchodu nepozbyla, vzala jej sobě za muže a z něho bohatého pána v
těch zemích učinila; kterýž dosáhv bohatství velikého, vydal se v zahálku,
rozkoše a pýchu, a kamž sám předešle do zemí cizích jezdil, tam na svém místě
jiné služebníky vysílal, Mezi tím všelijak ho pýcha podněcovala, a vida se
předního v tom městě býti, o to pečoval, jak by výše lézti a něčeho více se
zmocniti mohl. Na nějž se místně shoduje vlaské přísloví: <i>Ogni cosa se fa
sopportar, excetlo el buon tempo</i>, totiž že se všecko snáze snese, nežli
těla zvůle a štěstí, a jakž u nás říkáme, že „sytá svině s věchtem hrává.“
Pročež vydal se do divných pletich, choval dráby a lotry, kteříž tejně v
pustinách arabských se zdržovali, a lidi, zvláště kupce, vraždili, je obírali a
s ním se o loupež dělili. Nadto vida lid toho města a krajiny okolní hloupý a
pověrný, a že ledajakés lháře přijímali, i aby o něm smýšlení také dobré a
zvláštní měli, ujal se kněžství, podlé něhož divné a neobyčejné obřady v domě
svém s čeládkou konal a dále je mezi jiné vtrušoval, vždy se více smyslu
tělesnému a příjemnému, žádostem těla skláněje: <i>Magnava gli santi et cagava
li diavoli</i>, totiž: „svaté požíral a čerty vysazoval.“ Nebo co v obchodích a
obcováních s křesťany, též i s Židy o jejich náboženství slýchal a s nimi
rozmlouval, to sobě rozjímaje, k tvárnému, pochopitedlnému a rozpustilému
náboženství přivlastňoval; až potom dopadl jakéhosi mnicha Sergia (kterýž byl z
kláštera v Konstantinopoli vypovědín) kacířstvím Nestoriánským nakaženého, a
Jana Antiochenského, kacířství Ariánského plného, též přitom některé Židy
thalmutisty aneb rabíny, s těmi se radil a je u sebe tejně přechovával, tím
úmyslem, vida že mu se v jeho předsevzetí dobře vedlo, aby jemu něco sepsali, a
na čem by jednou stále se ustrnouti a co lidu přednášeti měl a věděl, v jeho
mysli utvrdili. Ale oni právě <i>l‘ han messo questo pulese nel‘ orecchia</i>, „vsadili
mu blechu do uší,“ totiž ještě mnohem více zpletli a znepokojili. Zonaras tom.
3. Paul. Diac. lib. 18. rer. Rom. Vincent. lib. 23. Ti tehdy sepsali knihu
řečenou [2] Alkorán, to jest na česko: „nový zákon aneb čtení“, v kteréžto
obsáhli všecka rouhání židovská a největších křesťanských kacířů, aby tou
příčinou Židy i křesťany k svému náboženství sloviti a přivesti mohli. Nebo
zachovávají obřízku židovskou, však v třinácti letech pachole u nich obyčejně
se obřezuje, u Židů pak v osmi dnech. Ten zákon svinské maso i jiné některé
pokrmy podlé obyčeje židovského zapověděl, a jiné mnohé jejich řády, očišťování
se atd. v sobě zdržuje; trojici svatou zapírá s kacířem <i>Sabelliem</i>, <i>Hermogenem</i>;
Krista pána božství s Ariem, <i>Eumonianem, Photianem;</i> ducha svatého s
Macedoniem; zapírá Krista pána ukřižování a smrt, pravě, že jest jiná osoba v
tvárnosti a podobenství Krista pána od Židů ukřižována byla, příkladem kacířův <i>Marcionitů,
Cerdonianů, Manichaův</i>, kteříž učili, že Kristus pán neměl pravého těla,
nežli phantasma, to jest podobu těla. A takž křivý ten prorok anděla Gabriele
rozprávky a duchův zjevení sobě všech věcí ohlašoval, příkladem Carpocrata
kacíře; umění a vědomost všech věcí sobě přivlastňoval, jako <i>Aetius</i>;
manželek množství, co jich kdo může vychovati, jako <i>Nicolaité</i> dopustil,
jakož jich sám s kuběnami do 40 měl, což Gigas svědčí, a sám Mahomet o sobě
toho v svém zákoně dokládá, že jest dostal síly desíti mužův a prorokův, a jakž
<i>Vincent. spec. hist. lib. 24.</i> pokládá, že 40 mužův; též že v budoucím
věku se ženiti, mnoho žen míti, s nimi bez plození dětí býti, a rozkoše na věky
požívati spůsobem Epikurův budou. <i>Nic. Clenard. lib. 1. Epist</i>. Všeliké
zlé i dobré skutky nevyhnutedlnému uložení a přinucení božímu přičítal, a tudy
boží přikázaní, zákony lidské, kteréž k ostříhání všem lidem vůbec vydány jsou
a ne některým toliko, vyvracujíc, boha původa zlého činí, ješto jest ním ďábel,
a zlému, jakoby od toho, komu uloženo jest, beze vší překážky státi se musilo,
bránu otvírá a svobodu pouští: jakž tomu před ním kacíři nejedni učili, kteréž <i>Epiphan.
in cat. haret., Philastrius, též Alfon. a Castro adver. hares.</i> vyčítají.</p>

<p class=MsoNormal>Vůbec jak svatokrádežně, křivě a lživě text i smysl starého
a nového zákona přivodí a převracuje, jak plný básní, odporův, bláznovství,
nespravedlivostí, lží proti rozumu a smyslu lidskému ten zákon Mahumetův jest,
bylo by obšírno psáti; protož uznávaje, žeby to více k politování, smíchu a
času maření, nežli k podstatě a platnosti jaké bylo, toho pomíjim; pobožný
čtenář může sobě o všech jeho bludích ty, kteříž o tom obšírná píší, čísti,
jako předně <i>Cantacuzenus</i> císař Konstantinopolitánský <i>lib. contra
fidem Mahumet</i>. (o kterémžto císaři zmínku činí <i>Appendix S. Aurelii
Victoris, Volaterra. lib. 23.), Bibliander apolog. super Alcoran</i>, proti
Alkoránu kněze Bartoloměje Dvorského, tištěná léta 1542 v Starém městě
Pražském; <i>Mahom. legis confut. in speculo historiali, Fortalitium fidei,
Dionys. Carthusianus contra Sarrac. etc</i>. Toliko jen Alkoránu jich tuto
titul doložím, jejž spisovatelé těmito slovy pokládají: <i>Pracipuus error
omnium errorum, fex universarum haeresium, in qua omnium diabolicarum sectarum
reliquia, qua post adventum Salvatoris orta sunt, veluti in unam cloacam
confluxerunt</i>, jest: „Zvláštní blud všechněch bludův, všelijakých kacířství
droždí, do něhož jsou se všickni ostatkové ďábelských sekt, po příchodu
Kristovu vzešlých, právě hned jako do jednoho prevítu zběhli.“ A však vždy
největší svatost svou a dobré skutky zakládají v tom, [ne] aby mnoho o víře své
a náboženství věděli, o němž hádati se jest přísně zapovědíno, a poručeno, aby
šavlí disputovali proti křesťanům a ne slovy; odkudž přísloví u nás pošlo: „přišel
k řeči, co Turek k šavli,“ což u nich slepotu a velikou zhovadiiost v
náboženství působí; ale aby často do svých mešitův chodili k modlení; kteréž
každého dne pětkráte, totiž ráno v svitání, tři hodiny po východu slunce, o
polednách, o nešpořích a při západu slunce vykonávají, a to tímto spůsobem:
umývají se po tváři, ruce, nohy a hanbu vodou čerstvou, při každém kostele v
kašně tekoucí; po té jdou do kostela a třikráte hlavu až k zemi skloní, a po té
stoje breptají některé modlitby a s svým knězem je říkají nahlas s křikem
nemalým, zemi začasté líbajíce; až po vykonání toho na zemi, po níž koberců
plno prostříno jest, se posadí a kázaní kněze svého poslouchají, kterýž jim
něco o Mahumetovi, o jeho činech, a některého jiného řeholníka, o němž dobré
smýšlení mají, porozpráví, načež dá jim požehnání, a navrátí se každý domů.</p>

<p class=MsoNormal>Takovou směsicí, tělu a smyslu, zhovadilému příjemnou a
pochopitedlnou, jako i mnohými čáry a kouzly, kteréž provodil, lid těch zemí
boha neznající, nad jeho štěstím a bohatstvím se užasující po sobě potáhl a čím
dál tím víc vnadil, že jsou se mu mnozí poddávali, a aby je spravoval,
dobrovolně se ho přidrželi. Až potom okolo léta 620, za panování císaře
Římského <i>Heraclia</i>, v Konstantinopoli stolici svou majícího, kterýžto
veda válku těžkou a po několik let s králem Perským, užíval pomoci lidu
nájemného arabského, a konec té války šťastný učiniv, propustil ten lid, a
žádného žoldu aneb odměny za jich pomoc jim nedal, anobrž je psy jmenovav tak
jako psy odstrčil a od svého vojska odmísil; z kterýchžto příčin jsouce od něho
tak posměšně odbyti, a nejvíce že sobě ty země úrodné zamilovali, jak se domů
dostali, měli vůdce své původy, že se proti císaři zbouřili a postavili, a
ještě po sobě jiné potáhli, tak že jich nemalé vojsko se shledalo. <i>Male
invitar l‘ asino alle nozze, per che qui paga de le calcagne</i>, totiž: „není
dobře osla na veselí zváti, platí nohou.“ Což, vida Mahumet, nemeškal svých
pletich, darův, slibův, čárův a jiných zlých prostředkův užívati, až ten lid
ponukl, že jej za svého vůdci vystavili a přijali, a jeho původem okolní země,
jako Syrii, Palestinu, Arabii, sobě podmaňovali, tak že jim císař ani potomci
jeho odolati nemohli; a tak vždy pomalu se sílivše a rostouce, naposledy tak se
již velice rozmohli, že těchto časů (buď bohu žel!) je za našimi hřbety, anobrž
skoro na hrdle máme, a s velikou škodou trpěti a snášeti musíme.</p>

<p class=MsoNormal>Takové tedy měl štěstí Mahumet, a všecka mu vůle, jakoby
boží a svatá byla, u toho zhovadilého lidu procházela a platila až do smrti,
umřev padoucí nemocí náhle a na takového nešlechetného zlosyna spravedlivým
soudem božím přišlou, jakž <i>Johan. de oppido, Chroni. Sarracenorum etc.</i> a
jiní svědčí.</p>

<p class=MsoNormal>Po jeho pak smrti kdo po něm správu držel, jaký rod po něm
pošel, a jaké štěstí aneb neštěstí jeho potomkové měli, to viz při historicích
mnoho o jeho původu a národu vypisujících, jako jsou: <i>Lazarus Sorancius lib.
Ottomannus, Hist. universale del Orig. etc. imp. di Turchi, da Fr. Sansovino.
Vasco dia Stanco, Catarino Zenone, Mathaeus Orbatius, Nicol. Secundinus de
Orig. Turc.</i> Odkudž snadně souditi se může: <i>chi da gatta nasce, sourizi
piglia</i>, že jakož „co se z kočky rodí, myši lapá,“ tak z toho proklatého
plemene lepších nežli původ pojíti nemohlo a nepošlo. A však žezlo jeho rodu
odňato od Otomana prvního krále z národu Tureckého; a ti, kteří podnes z jeho
příbuzenství jsou, ač se jich na tisíce k tomu přiznává (však nemyslím, aby v
skutku byli), u veliké vážnosti jsou jmíni a zvláštní barvu zelenou za vlastní
mají, kteréž žádný jiný vyššího aneb nižšího stavu nesmí užívati pod pokutou a
skutečným trestáním; a ti ještě nejvíce nad zákonem Mahumetovým ruku drží, a na
větším díle jako nějací duchovní a proročtí lidé pošmourný a nábožný život
vedou.</p>

<p class=MsoNormal>Potom náboženství své zakládají na dobrých skutcích, v
udělování almužny lidem chudým i bohatým, stavením špitálův, hospod, mostův,
lázní, mešitův, vody vedením do kašen a studnic k dobrému obecnému atd. Také
všelikou účinnost hovadům prokazovanou pokládají býti spasení záslužitedlnou;
mnohý krmí a chová psy, jiný kočky a jiná zvířata, jiný ptáky atd. vše z almužny;
jiný kupuje ptáky od ptáčníkův a ty z skutku milosrdenství do svobody pouští,
aby ulétali. A vůbec co se tak povrchně k oku na schloubu a k pochvale díti
může, ničehož toho nezanedbávají: ale co se tejného lotrovství, vraždy,
oklamání, pýchy, nečistoty, lakomství, obžerství a jiných hříchův dotýče, když
jich lidé toliko nevidí, oni jich za hříchy nemají, smýšlejíce, že to vše vodou
obmyjí a spláknou, když se modliti mají; jakž mnozí z křesťanův říkají: Peccato
celato, mezzo perdonato, totiž „hřích zatajený odpolu jest odpuštěný“ však <i>fan
conto senza l‘ hosto</i>, zjeví se jim to příliš pozdě, že ve tmě, jakž říkají,
bez hospodáře počítali. O tom mimo svrchu a níže položené, <i>Luigi Bassano de
1. costumi et modi de la vita de Turchi, Ludovici Vartomanni Bolognese, Marti.
a Baumgarten peregrinat., Conradus Leo</i> a jiní.</p>

<p class=MsoNormal>Nahoře jsem zmínku učinil o mašlaku, o tom tedy něco
obšírněji tuto doložím. Dělají, jej z máku zvláštního, kterýž toliko v
Kappadocii, Morea a v okolní Řecké zemi roste a slove latině opium; z toho sbírají
v jistém čase mízu aneb šťávu, kteráž z makovičky zelené, když ji zespod toliko
povrchu drobet raní, jako mléko kape, a tu do nějaké nádoby sbírají, a vysušíce
ji v stínu, syrečků z ní nadělají a potom lidem prodávají. Toho užívají
netoliko po všem tureckém panství lidé, ale i v Persii, Indii, též v Evropě
Poláci, Bulgaři, Valaši, Uhři a jiní s Turky mezující křesťané. Nebo zakládají
sobě na něm mnoho, proto že je z myšlení všelijakých vyráží, jakoby se ním
ožírali, fantazie a sny rozličné působí, dělá je smělé, totiž po všem těle je
zapaluje, jak ho kdo mnoho aneb málo pojednou sní, že třebas sebe nečijí a jako
bez smyslu a rozumu, dokud je síla toho mašlachu nemine, bývají; a jest
přísloví u nich: „Jedl jsi mašlach,“ jakoby řekl: „blázníš“, aneb jakž u nás
říkají: „jsi ožralý, vyspi se.“ Pročež když mají na vojnu táhnouti, každý se
tím mašlachem opatří především jiným, a to proto, aby jsa ním zapálený, nebál
se nepřítele a nebezpečenství, nýbrž jako vzteklý došel ke všemu, a přišla-li
by smrt, aby bez bolesti aneb čitedlnosti umřel, přijď pak duše kam přijď.
Protož jest nebezpečno s ním zacházeti, aniž se má do života dávati, leč v
nesnesitedlné bolesti a dlouhém nespaní; však přidávají doktoři u nás jisté k
němu opravy, kteréž jeho moc velikou mírnější činí. Jakož pak i Turci jej s
některými věcmi míchají a jedí, však přes to, že mu od mladosti navyklí jsou,
tak hrubě jim neškodí, a téměř pro zdraví zachování bez něho býti nemohou (jakž
toho posvědčuje o lidech jemu zvyklých J. M. C. životní doktor, pan <i>Godefridus
Steghius, arte medica lib. 14. cap. 1 )</i>, rovně jako u nás kdo ožralství
přivykne, častěji se v něm kochá a bez něho zdráv nebývá. Vypisují o tom
mašlachu <i>Dioscorides</i> a jiní doktoři lékařští, též historikové <i>Mon. de
Villamont lib. 2. Pet. Bellonius obs. lib. 3. cap. 15.</i></p>

<p class=MsoNormal>Doložím také krátce o spůsobu, jakýž při ženění zachovávají.
Předně jest již z nadepsaného nejednoho poznamenání vědomé, že se velmi těžce
ženské pohlaví u nich spatřiti, ovšem s nimi mluviti a seznámiti může. Protož
kdo sobě ženu pojíti chce a o některé, že pěkná jest, zprávu má, obchází tak
dlouho okolo toho domu, kde ona bydlí, aneb může-li jí co po někom z čeládky
vzkázati, aby ji mohl na altáně aneb na půdě u nich bez střechy spatřiti; nebo
tam obyčejně panny i ženy u večer pro občerstvení, modlení aneb tanec beze
všech zástěr přes tvář bývají.</p>

<p class=MsoNormal> Když tehdy svou milenku svrchu na domě spatří, aby tedy
dokázal toho, že na ni laskav jest, zdvihá hlavu a chytí se za kůži na chřtánu
a udrápne se aneb uřeže, aby se okrvavil, tím chtěje dokázati, že chce jejím
otrokem býti až do krve vylití aneb do smrti (nebo u nich jest největší pokora
ta, když jeden druhému se za chlapa ohlašuje a zakazuje); proti tomu ona. jest-li
že státi a naň se dívati nepřestane, aneb že svou ruku proti němu políbí, tedy
jemu dobrou naději učiní. Potom oba šetří příležitosti tejně sobě vzkazovati,
aneb když do lázně neb plakati na hroby vycházejí, spolu třebas několika slovy
aneb návěštím ladajakýms se ubezpečiti. A to se i v zlých příčinách mezi
cizoložnicemi a cizoložníky děje.</p>

<p class=MsoNormal>Potom vyhledává toho při otci aneb přátelích jejích,
kteřížto jest-li k tomu povolí, především smlouvají s ním, co jim chce za ni
dáti, a často se přihází, že jak bohatý ženich jest, některý tisíc dukátů dáti
musí, tak že chudý otec, má-li pěkné dcery, vdáváním je obohatili může, a dřív
nežli dceru od sebe odevzdá, takových peněz dochází. Na ty svadební smlouvy
zůví jmenem matky nevěsty aneb jejím příbuzné i jiné paní a panny k jistému dni
do domu nevěsty, k kterémužto přistrojí ženich hostinu od cukrových věcí a
rozličných lahodných krmí; ty, jest-li že tak možný jest, na stříbrných šálích
pěkně s vyšívanými rouchami po pacholátkách a s trubači i hudbou nevěstě do
domu odešle, a to tam pozvané paní a panny stráví, a po té každá domů odejde.
Na zejtří vrátí se k určité hodině každá k nevěstě, a s tou rozličné
kratochvíle, zpěvy, hudby tance až do noci provozují. Po té svlekou nevěstu z
šatův a vedou ji do lázně aneb do vany, tu ji myjí, a po lázni maží jakýmsi
těstem měkkým co mastí, chna aneb cna u nich řečenou; tím jí natírají nehty u
noh i u rukou, paty, kotníky až do kolenou, a to na spůsob květů a ozdob
rozličných; též vlasy na hlavě a cokoli natíráno býti má. Když se potom asi v
půl hodině splákne, tedy ona vše co zlato žluté míti bude, což oni za okrasu
velikou mají, a každá žena tak se šlechtiti obyčej mívá; a trvá ta barva bez
proměny do 3 i 4 nedělí, že se ničímž smýti nemůže. Při tom všecky pozvané
palec svůj u pravé ruky sobě také namaží, na znamení, že jsou svatebnice a pozvané.
Potom vyjdouce z lázně, jsou vesely, jedí a pijí, až kohouti po půl noci
odkokrhají, teprva spat a na odpočinutí se odbírají, a dříve nic.</p>

<p class=MsoNormal>Na zejtří pak jakž slunce vzejde, shromáždí se okolo nevěsty
a tu rozličné mezi sebou žertují, všelijaké kratochvíle provozujíce, až čas
přijde, že vyslaný ženichův pro nevěstu před rukama bývá. Nebo toho dne sezve
ženich své známé a příbuzné, a ti co nejslavněji mohou, na koních přijedou před
jeho dům, a tu se ženicha otazují, chce-li aby pro nevěstu jeli a jemu ji přivedli?
začež on jich prosí, a nejbližšího svého přítele za vůdce a družbu nařídí. Po
té po dvou se slávou jedou a pro nevěstu koně s sebou vedou, též mezky a osly
pro truhly a věci nevěstiny. Před dům nevěsty když přijedou, ssedne družba s
koně a žádá, aby mu nevěstu vydali, jehož však dříve, nežli dary ženám odvede,
do domu nepustí; což když vykoná, nevěstu mu odevzdají, kterouž on z domu vede
a na kůň vsadí, okolo níž na bidlách záslony čtyři mládenci nesou a ji všecku i
s koněm pod sedlo přikryjí, že jí žádný na ulici viděti nemůže. Za ní jedou
všecky ženy pozvané, a zpívají po ulici hlasem až k domu ženicha, před
kterýmžto ssedají s koní a postavují se řadem vůkol domu a ženicha přede dveřmi
stojícího a jim za přátelství prokázané děkujícího; zatím jde proti nevěstě
některý kročej a jí s koně dolů pomáhá a podlé sebe mezi dvéře všecku zakrytou
postavuje, až by hosté se pryč rozjeli, kdež oni, jakž dary ženichovi na
medenici, kteráž vedlé něho stojí, odevzdadí, dlouho se nemeškají. A tu jest
veselí konec, ženich s nevěstou do domu se vede a ji v správu manželskou
přijímá, kterážto musí s jinými kuběnami jeho, jichž může každý jak mnoho chce
chovati, vše zavděk přijíti a nad jiné se nevypínati. Nebo byť byla dcera
císaře Tureckého, bude rovná jiným jeho ženinám a musí se s nimi srovnati; a
zase, když se muži znelíbí, od něho se odebrati musí a za jiného se vdáti může,
neb jest u nich nestálá mysl. Však jest-li že bez viny, totiž že se cizoložstva
a nějakého neposlušenství nedopustila, tedy muž jí tak snadně odbyti nemůže, a
zvlášt jest-li bohatá; pakli jí vždy muž nechce míti, však jí neodbude dříve,
než až jí její věci, které s sebou přivezla, navrátí; což také tehdáž muž
vydati povinen jest, když ženě své v čas výroční k modlitbám, ani k hrobům na
plakání mrtvých příbuzných, a pro některé jiné vymínky vycházeti zbraňuje, a
ona z těch příčin s ním rozloučena býti žádá a právo má. Sic z chudších
manželů, když se kdo cizoložstva dopustí, obžaluje muž ženu a žena muže u
soudce, jejž cadi jmenují; ten je ztrestati dá tím spůsobem, že muže
cizoložníka zpátkem tváří po ocasu hovada vsadí a žaludek dobytčí nevymytý na
hlavu mu naruby obrácený překlopí, místo uzdy ocas do rukou dají, a tak jej po
městě vodí. Týmž spůsobem ženu: té otočí střeva okolo hlavy, jakoby klobásy
byly, a podobnou měrou zpátkem posazenou po městě vodí, z ní posměchy a divadlo
mají. Jest-li že se pak krádeže aneb nějakého jiného výstupku dopustí, tu
povolaje soudce, a vyslyšíc žalobu proti ní, a jak za spravedlivé uzná, kolik
ran a bití karabáčem vytrpěti by měla, tolik vypoví, a hned přede všemi na
soudu při přítomnosti své poručí ji některým svým sluhám vzíti a hotovými
zaplatiti, což oni carabazzada jmenují. O čemž viz obšírněji <i>Anton. Menavio
hist. Tur.</i> a napřed položené spisovatele.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165254">Kapitola 25.</a></h1>

<p class=MsoNormal align=center style='text-align:center'><b>Stručné vypsání
země mouřeninské, jináč Abyssinské.</b></p>

<p class=MsoNormal>&nbsp;</p>

<p class=MsoNormal>V první knize, kdež jsem rozdílných národův náboženství, v
městě Jerusalémě při hrobu božím vykonávané, vypisoval, pominul jsem o
Abyssiních psáti, proto že jsem je až k této kapitole poodložil; výš pak proto,
že při zemi Egyptu leží, zmínka o nich učiněna býti musila: ale tuto, již zcela
o tom národu a zemi v kapitole této vypisovati jsem umínil.</p>

<p class=MsoNormal>Země Mouřeninská od starodávna slove latině <i>Athiopia</i>,
nyní obyčejně <i>Abyssinia</i>, a národ ten <i>Athiopes</i> aneb <i>Abyssini</i>,
totiž Mouřeninové, kteříž od velikého horka nejčernější a nejopálenější mimo
jiné lidi na světě jsou. Leží ta země v Africe a mezuje k straně východní od
začátku bran moře Červeného při Oceanu až k Suaquem městu tureckému k Egyptu
náležejícímu; však tu toliko jediný přístav <i>Ercoco</i> řečený drží, ostatní
někteří králové Mouřeninští a pohanští, však na díle Turku poddaní, v své moci
mají, a Turci před padesáti lety některé jejich přístavy opanovali. K straně
půlnoční leží Egypt a <i>Nubia</i> poušť; k straně polední moře <i>Oceanus</i>,
však nedochází moře, ale leží mezi tím několikera království svobodná, jako <i>Mon.
hemuge, Adel etc.</i>; k straně západní pouště a hory Afriky, k té straně <i>Libia.
Damianus a Goes.</i></p>

<p class=MsoNormal>Někteří historikové, jako <i>Horat. Malaguccius, Marc. Ant.
Sabellicus</i> a jiní vyčítají do 60 království, nad nimiž žeby měl král Abyssinský.
panovati, a za nejmocnějšího na světě jej pokládají; což však těchto časův,
když tam Španělové dojíždějí a obchod provozují, jináče se nachází, že toliko
země hořejší Athiopie jemu náleží, a vůkolí do 4000 mil prostředních českých
obsahují. <i>Edoard Lopez c. 10. descr. Congo.</i> Však nic méně král ten
předce tím titulem, jakéhož před lety, pokudž všecky v něm obsažené země držel,
užíval, se chlubí a píše; nejprvé jmeno křtěné napřed postavuje, potom slovo od
slova takto: „Když jsem království a žezlo přijal, vzal jsem jmeno David, jsa
od boha milovaný, sloupem víry, z pokolení Judova, syn Davida, syn Šalomouna,
syn sloupu Sionu z semene Jakoba, syn z rukou Marie, syn Nahu přirozeným
zplozením; císař vyšší i nižší Mouřeninské země, mnohých velikých království
král, <i>Noa, Caffate, Fastigar, Angote, Breu, Baaliganze, Adea, Vangue, Goiame</i>,
kdež se <i>Nilus</i> začíná, <i>Amara, Baguamedri, Ambea, Vagne, Tigremahon,
Sabaim</i>, odkudž pošla královna Sába, <i>Barnagages</i>; naposledy pán až do
Nubie k samému Egyptu, a jiných mnohých zemí, kterýchž tuto nepočítám atd.“ Až
potud titul jeho.</p>

<p class=MsoNormal>Ta země jest úrodná, žita, ječmene, pšenice, vaření
rozličného, ovoce, pomorančí, citronů, limounů atd., medu, cukru hojnost a
dostatek se v ní rodí; vaří pivo z ječmene; víno mají, však musí míti na ně od
císaře dovolení; zvířat, slonů, koní, mezků, jelenů a jiných pitomých i
divokých hovad; zlata, stříbra, mědi, železa a jiných kovů, toho všeho dostatek
u nich jest, ale neumějí s tím zacházeti, aniž takových příprav k dobývání a
roztápění nemají jako u nás; pročež všecko povrchně a odpolu vyhledávají a
dělají, ano tak hloupí jsou, že neumějí ptáků lapati a ryb loviti, než co
zastřelí a rukama polapí, to jest jejich. <i>Thomas Junta. Paulus Polus</i>.
Daně a platy králi svému dávají z úžitku země, jak jim co kde přináší: kde
zlato mají, dávají zlato; kde pastvy a lesy pro dobytek, tu dobytek; kde sůl,
tu sůl, a tak dále o jiných zrostech zemských; a není žádný bohatý ani chudý,
veliký aneb malý osvobozený, každý jest přímo císaři poddán; není tam stavův
vyšších aneb nižších, všickni jsou sobě rovni v poslušenství a poddanosti, a
není žádného rozdílu osob, mimo úřady, a k těm přicházejí skrze hrdinské činy a
vzácné služby králům prokazované.</p>

<p class=MsoNormal>Dvoje léto a dvojí zimu mají, kteréžto ne zimou aneb teplem
rozeznávají, ale samými prškami a jasným časem. Povětří a krupobití, kteréž by
škodilo na úrodách, tam nebývá: však naproti tomu mívají tam kobylky veliké a v
tak velikém množství, že celé krajiny vyžírají a v tak velikých hejnách létají,
že když se usadí, na několik mílí zemi přikryjí a osadí, od nichž každého roku
znamenitou škodu snášejí. Mince žádné nemají, a rázu žádného na zlato aneb
stříbro nebijí, toliko kusů zlata čtverhraných na loty, víc neb méně, užívají.</p>

<p class=MsoNormal>Země jest prostředně lidná. Měst málo mají, a ta všecka
nehražená jsou jako vesnice, jichž tam mnoho jest; největší město okolo 2000
domův má, a ti jsou prostě staveni. Než kostelův slavných, velikých a nákladně
stavených, jak na vrších tak i v údolích veliké množství jest, a dělí se na
kláštery, fary i kaply jako u nás; a mají-li u nás důchody a platy nadané, mají
u nich ještě větší; a mnichů, řehol mnoho tisíc, kteříž nad sebou nejvyššího
biskupa mají, <i>Abna</i> řečeného, tím se spravují, a ten vším jako papež
vládne. Nejvíce lidu se drží a nachází při dvoře císaře, aneb jakž jej obyčejně
nazívají: <i>presbyter Johannes</i>, totiž „kněz Jan“, kterýž vždycky pod stany
bydlí a všecken jeho dvůr s ním, tak že několik mil v okršlku obsahují;
náměstí, ulice a jiné věci pro obecní potřeby všecky tak pořádně se nacházejí,
že každý z nich, jakoby v městě bylo, ví kde co najíti. Ačkoli často z místa na
místo kněz Jan s dvorem se hýbá a s ním všickni se stěhují, však tomu již
zvykli, nic jim stížné není a dobrému řádu nepřekáží; hned vše postaví jako na
předešlém místě, z kterého se stěhovali nejináč nežli jako ležení vojenské. Na
velbloudích a mezcích přenášejí stany a své hospodářství, jichž do 50.000
pokládají, kromě koní, kterýchž hrubě šetří pro potřebu v čas války. Angota</p>

<p class=MsoNormal>Když se hnouti má, vyšle napřed stan svůj jeden hedbávný
bílý na znamení, že se tu osaditi míní; a tu se hned všecko k tomu místu
stěhuje, však každý ví jak daleko od vůkolí stanu, tak že v brzkých dnech tábor
osadí.</p>

<p class=MsoNormal>Potom když se sám na cestu vypraví, tu hned napřed jedou
úředníci jeho dvorští, a pokaždé o polednách a k večeru, kde by zástavu míti
měl, zastavují se a jeho, až přijede, očekávají (neb někdy 5, 6 i více dní
cesty daleko se stěhuje), až k tomu bílému stanu přijíždějí; tu stany ostatní
knížete svého rozbijí, pro kněžnu, pro přední úředníky, pro kostel, kuchyni,
šatnici a jiné dvorské potřeby, a každé stany, jak kteří k sobě přináležejí,
pospolu přistaví a čalouny rozličnými z bavlny aneb hedbáví jako zdí obtáhnou a
obmezí, vůkol pak všeho dvoru plot z dříví opletou aneb koberci obtáhnou na
míli i dáleji. Po té nesou na hlavách lidé, jichž několik tisíc bývá, šaty,
tkaniny, klénoty, zlato a jiné drahé věci v košících na zámky zamčených; při
těch jest nařízená stráž, a komu nenáleží, žádný se k tomu zástupu jako i k
prvnímu přimísiti nesmí pod hrdlem. Za nimi v některé míli jede na koni aneb na
bílém mezku kníže, zlatou korunu na hlavě maje a kříž zlatý v rukou, za
záslonami pěknými; tak podobně také kněžna, kteréž žádný, leč třikrát v roce na
slavnosti, viděti nemůže. Před nimi vedou mnoho pěkně připravených koní a
mezků, mnoho jede pánův a rad tejných, kněží a co jiných jemu a kněžně
přisluhujících pacholíkův urozených a panen: však z těch ho žádný nemůže
viděti, nežli koliks málo osob, kteří s ním za záslonou jeho jdou; nebo ani ti,
kteří záslony nesou, ho viděti nemohou. Stráže pak některý tisíc osob vůkol na
míli jedou po tlupách, a žádnému blízko k té tlupě knížecí přiblížiti se nedají.
Zkrátka u veliké slávě a cti jest mezi tím nebohým lidem, nemenší tolikéž moc
svou nad nimi má; nebo tak jsou jemu poddáni, by komu třebas kázal, aby se sám
zahubil, tedy na pouhý rozkaz jeho neobmešká toho učiniti, a tak veliký pán
jako chudý v jeho moci jest a v ničemž se mu protiviti nesmí, nýbrž jako boha
ho poslouchají, a spíše přísahu pod jeho jmenem nežli božím vyplní. Šířeji o
jeho řádu a obyčeji při dvoře a správě neb vládě a jiných věcech vypisovati
byloby dlouho; ale poněvadž již má cesta k konci svému pospíchá, také takové
šíře ukrátím, a jen toliko o tom dvém, totiž o hoře divné a náboženství jich
doložím.</p>

<p class=MsoNormal>Jest hora v jeho zemi v krajině <i>Angota</i> řečené, kteráž
má vůkolí některý den cesty, ze všech stran skalí na spůsob zdí vysokých
nepřístupné; toliko po třech cestách nebezpečných, branami a strážnými
osazených a upevněných, tam vjíti se může. Jsou nahoře městečka, vesnice,
potoky, lesové a jiní vrchové a údolí, a všecky vůbec příležitosti k životu
vezdejšímu potřebné.</p>

<p class=MsoNormal>Na té hoře pro její bezpečnost všickni synové a krevní
přátelé knížete bydleti, a pokud jsou živi, zůstávati musejí, Tam se spolu
cvičí ve všem dobrém, tak aby, když by kníže umřel, z nich někdo k vládě hoditi
se mohl, a tu nešetří toho, buď on synem aneb vnukem a jiným příbuzným knížete:
když toliko jest z rodu toho a ctnostným, toho od země vyslaní odtud vyzdvihnou
a za pána volí. A tou příčinou to království od mnoha set let při pokojném
spravování zůstává, jeden přítel druhému nepřekáží, lidu po sobě nepotahuje, o
bezhrdlí a korunu druhého nestojí, a tak mnohému krve prolití lidu i
příbuzných, zhoubě země se uchází. Tam pak na té hoře se žení a vdávají a své
vychování poctivé i zvůli mají, tak že ačkoli hlídáni bývají a dolů nikam
nemohou, však nikoli se odtud sami od sebe nehýbají, aniž se zdráhají tam
pospolu ve vší radosti a rozkoši přebývati. Nicméně aby vždy větší bezpečnost
stolice královské byla, přes to všecko jest, jakési údolí na též hoře, do něhož
jediný přístup se nachází; tam jsou palácové a vesnice některé, a všecky jako
na vší hůře příležitosti: tu nejbližší k koruně krevní přátely chovají a jich z
toho údolí mezi jiné nepouštějí, tak že se není obávati, aby, ušel-li by který
z něho, z druhého průchodu hory ujíti mohl.</p>

<p class=MsoNormal>Nahoře při vypsání země Arabské zmínku jsem učinil toho, že
Mouřeninové, kteříž pod knězem Janem jsou, po dnešní den o tom vypravují,
kterak by královna z Sáby, kteráž králi Šalomounovi dary přinesla, slouti měla <i>Maqueda</i>,
a že od krále obtěžkána byla a syna z něho porodila Mejlecha jmenem, kterýž v
Mouřeninské zemi po smrti královny mateře své kraloval, a potomky krále těch
zemí až posavád zanechal, jakž z napřed psaného titule, kterýmž se chlubí,
znáti se může. Protož od té doby zachovávají obřízku a obřezují netoliko
pacholíky ale i děvečky, čehož však Židé nečinili; a však obřízku na ten čas
nedrží za potřebnou, aby opuštěna býti nemohla, nežli z obyčeje, jakožto věc
starodávního tajemství plnou.</p>

<p class=MsoNormal>Víru křesťanskou, praví, že přijali skrze kázaní svatého
Matouše, jakž jim toho nasvědčuje <i>Dorotheus Synopsi</i>; a protož za
křesťany se vydávají. Však křest dvojí mají, totiž křest vodou a křest ohně,
ješto proti tomu čteme v skutcích apoštolských v kapitole 5., že svatý Filip
apoštol komorníka Candaces královny Mouřeninské ne ohněm ale vodou pokřtil. Ale
oni původ čtení svatého Matouše v 3. kapitole berou, kdež mluvení svatého Jana
Křtitele přivozuje: „On“ prý „křtíti bude ohněm a duchem svatým“ Item z skutkův
apoštolských v kapitole první: „Jan křtil vodou, vy pak duchem svatým pokřtěni
budete.“ Kteréžto řeči o Kristu pánu mluvené byly míněním takovým; že on sám
bez přičinění lidského křtíti bude duchem svatým, ohněm pravým, srdce a mysl
lidskou zapalujícím; což také na den letnic, když duch svatý v ohnivých
jazycích na apoštoly sstoupil, se viditedlně naplnilo, a podnes u vnitřnostech
vroucností k bohu v poznání víry pravé, lásky a naděje atd. rozněcujíc, to své
svaté dílo koná.</p>

<p class=MsoNormal>Spůsob pak ohnivého křtu takový zachovávají: mají olej <i>achalecynte</i>
řečený, v tom omačují rafiji, a nakladouce na to kadidla, zapalují, a nechávají
některé krůpěje dolů spadnouti, kteréž kůži zaškvrknou, a předce jakéhosi
znamení na jich černé kůži nechají; což po třikráte ve jmeno Trojice svaté
opětují. Nejedí také žádných pokrmův Židům v starém zákoně zapověděných, a
světí sobotu jako Židé; místo neděle křesťanské.</p>

<p class=MsoNormal>Vodou křtí děti; když jsou 40 dní stáří, avšak každého roku,
dokud živi jsou, křest opětují na jistý den; kdežto v každé krajině rybníky k
tomu připravené mají, a tu se shromáždíc lidu množství, do naha se svléci
musejí a do vody vstupují, kdež je kněz znovu křtí s jistými slavnostmi; což i
kníže jejich se vším svým dvorem, v místě zvláštním záslonami zastřeném,
zachovává.</p>

<p class=MsoNormal>O duchu svatém velice bloudí, nevěříce aby pocházel od syna,
než toliko od otce. Svátostí pod obojí, posluhují. O biřmování, posledním
mazání nic nedrží.</p>

<p class=MsoNormal>Spůsob oddávání takový mají: před domem ženicha, a kdo chce,
před kostelem aneb v kostele, postaví lůže záslonami obestřené, kdež se ženich
s nevěstou posadí; potom přichází kněz, zpívá Alleluja a některé jiné verše, a
po dokonání zpěvu ustřihne ženichovi drobet vlasů s hlavy a nevěstě též, a
ženichovy, omočíc je v medu a víně, posadí na místo vystřižené nevěstě na
hlavu, a zase nevěstiny ženichovi; po té jim oběma pokropí hlavy vodou vonnou a
svěcenou, a odtud se domů s veselím a radostí doprovázejí. Rozloučení dovolují
z ledajakýchs špatných příčin, když toliko uloženou sumu manželé složí. Kněžím
manželstvo dovolují, jakož pak i patriarchové jejich někteří manželky mívali,
však spůsobem Řekův, umře-li jim manželka, tedy druhé nepojímají.</p>

<p class=MsoNormal>V jiných artikulích víry na větším díle s Řeky drží a též
učení mají. Kdo více o tom národu věděti chce, ten sobě může čísti <i>Don
Franc. Alvarez Viag. nell Etiopia, Ludov. Rom. navig. Athiopia</i>.</p>

<b><span style='font-size:14.0pt;font-family:"Book Antiqua"'><br clear=all
style='page-break-before:always'>
</span></b>

<h1><a name="_Toc303165255">Kapitola 26.</a></h1>

<p class=MsoNormal align=center style='text-align:center'><b>O plavení se
zpátkem z Alexandrie do Benátek.</b></p>

<p class=MsoNormal>&nbsp;</p>

<p class=MsoNormal>Dne jedenáctého měsíce Listopadu, ve středu na den svatého
Martina, vzkázal nám patron lodí Balbiány, abychom k večeru časně do lodí
přišli a ve dne naše věci snésti dali; protož hotovili jsme se na cestu potravy
sobě kupovati, zvláště těch gazellů zvířat, o nichž jsem nahoře zmínku učinil,
sami na živě koupivše, je zařezali, z kůže vytáhli a rozsekali, a nasolivše do
tunek kladli, a tak se jimi a vodou čerstvou do soudků zásobiti hleděli. A z toho
ze všeho, jako i z papouškův, z mořských kožek a některých jiných věcí, musili
jsme při přístavu Turkům a Židům zvláštní clo platiti.</p>

<p class=MsoNormal>Rozžehnavše se s panem <i>viceconsulem</i> a zaplativše co
jsme protrávili, s chvátáním jsme k lodí pospíchali, radujíce se, že se zase do
milé naší vlasti bráti máme, a bylo okolo nešporu, když jsme k lodí přistavili
na lodce malé. Tu nám patron místo k líhání velmi chatrné podlé opačiny, kde
nemocní marináři obyčejně lihají, ukázal, kterémuž jsme velmi nerádi byli, a
však zavděk přijíti jsme musili; byli bychom rádi s vojáky, s kterýmiž jsme do
země Svaté jeli, zavděk přijali a směnili, takovou hle tehdáž volnost jsme
měli!</p>

<p class=MsoNormal>Po malé chvíli přijelo na jedné lodí několik Turkův k naší
lodí a do ní vlezli, patron je uctivě přivítal. Ti jistí Turci přehledávali
všecky věci po všech půdách, zdali by co zapověděného pryč vézti shledali,
pročež by ty věci nám obstavili a k přejetí jich uvedli; slovou ti jistí celní
a úředníci la circa. Když se dosti na lodí naštárali, zasadili se za tabuli,
kterouž pro ně vedlé obyčeje patron plnou cukrového na šálích a s vínem ve
džbáních připravil, a tu dobře svá volata cpali; až čas svůj viděli, rozžehnali
se s patronem, štěstí jemu přejíce, jinam odtud lodí jiných ještě několik
slíditi se odebrali. Nebo jak naše tak některé jiné lodi odtud pospíchaly, za
příčinou obyčeje, kterýž se zachovává v Alexandrii, jmenovitě že která lodí
neodtrhne do patnáctého dne měsíce Listopadu, již potom musí přes zimu v
přístavu zůstati a na jaro očekávati: snad že by pro bouře, kteréž po tom času
jisté na moři bývají, také jisté zahynutí přicházelo.</p>

<p class=MsoNormal>Dvanáctého dne, to bylo ve čtvrtek po svatém Martině,
očekávajíce na dobrý a příhodný vítr v přístavu, jeho jsme se dočkati nemohli,
tak že naposledy patron byl přinucen, chtěl-li jest na vysoké moře vyjeti, do
dvanácti lodí zjednati, na nichž lidé vesly za provazy přivázanou lodí naši z
přístavu táhli a ji sotva vytáhli; což když se stalo, hned počal větřík mírný a
nám k cestě sloužící váti, proti němuž patron poručil plachty spustiti a
roztáhnouti, a to se dálo okolo jedné hodiny po polední, že jsme se tím
spůsobem dosti dobře od Egypta odbírali a ve třech hodinách Alexandrii z očí
ztratili. Trval pak ten dobrý vítr celý den a noc, až i na druhý den, to jest
třináctého dne téhož měsíce i noci následující, tak že jsme nic jiného neviděli
nežli moře a nebe, však dosti veseli byli pro tovaryšstvo dvou jiných lodí,
kteréž s námi z Alexandrie vyjely: jedna sloula <i>Balbiana nova</i> a druhá <i>Vidaleta</i>,
a přes to jedna turecká, kteráž do Konstantinopole jeti se strojila, a všecky
byly na větším díle kořením naložené.</p>

<p class=MsoNormal>Čtrnáctého dne téhož měsíce ráno obrátil se vítr a vál nám
stranou, pročež musili jsme vyhybovati a šnejdrem s naváženou lodí na jednu
stranu jeti, což trvalo až do noci; po té se utišil.</p>

<p class=MsoNormal>Patnáctého dne dvě hodiny přede dnem strhl se veliký vítr,
až jsme musili všecky plachty krom jedné spustiti, a předce jsme přes ten den a
noc následující dosti prudce jeli.</p>

<p class=MsoNormal>Šestnáctého dne téhož měsíce měli jsme zas dobrý vítr, ten
byl opět celý den a noc; k večeru před slunce západem viděli jsme zdaleka jako
skrze mhu nějaké vrchy a hory, o nichž soudili, že země Kandie býti musily, a
protož se jak patron, tak marináři vespolek zradovali, a my nad to výše, že
jsme jíž zase nejprvé zemi křesťanskou spatřili, a z těch barbarských a
hovadných krajin od pána boha vysvobozeni byli. A bylo všem ku podivu, že jsme
tu cestu v tom čase podzimku tak šťastně a brzo vykonali; nebo z nich toho, aby
se jim kdy to tak přihodilo, žádný nepamatoval; nýbrž obyčejně že musili při
nejmenším 30, někdy 40 i více dní cesty míti, a častokrát konce ostrova leč až
z jara dojeti nemohli.</p>

<p class=MsoNormal>Dne sedmnáctého žádného jsme téměř větru neměli, který by
nám na naší cestě prospěšný byl; moře také ještě od předešlého větru zbouřené
bylo, po kterémž vždy plavíce se, tak jsme s lodí naší velice zmítáni byli, že
mnozí z nás velikého nechutenství žaludka pocitovati musili.</p>

<p class=MsoNormal>Dne osmnáctého opět na moři bylo ticho, a vlny mořské byly
se upokojily. Toho utišení příčinou skoro ten den na jednom místě státi jsme
musili; než před večerem potom počal libý větříček váti, tak že jsme naší cesty
dobře tolik urazili, co jsme jí před tím obmeškali, a ten větřík trval nám tu
celou noc.</p>

<p class=MsoNormal>Dne devatenáctého ještě tentýž vítr předce nám sloužil, však
toliko až do snídaní, potom utichl, pročež jsme my opět ostatek toho dne cesty
své skoro nic neujeli; sic ostrov Kandii jsme vždycky před sebou viděli, ale
však k němu přijeti nemohli.</p>

<p class=MsoNormal>Dne dvadcátého po půl noci počal váti neveliký větřík, však
jakž den byl, zase utichl, až potom teprv k samému večeru zase se obnovil,
kterýž my rádi majíce, vždy jsme ním drobet pojížděli, ale k ostrovu jsme
nijakž dostačiti nemohli.</p>

<p class=MsoNormal>Dne dvadcátého prvního na ráno strhl se veliký a prudký vítr
od půlnoci, právě proti nám vějící, a ten nás podál zpátkem zahnal; o polednách
však zase se nám dobrý vítr obrátil, tak že jsme se již k ostrovu Kandii
připlavili a do přístavu vjeli, kdežto se dostavše, pánu bohu jsme z té šťastné
a brzké cesty čest a chválu srdečnou vzdávali, za jiné u sebe nemajíce, než že
jsouce již v křesťanské zemi, jsme jako doma. A v tom lodí Vidaleta, kteráž
byla s námi od Alexandrinského přístavu vyjela, a kterouž jsme byli před
některým dnem z očí ztratili a jí více neviděli, tatáž asi po hodině za námi do
téhož přístavu přijela. Zatím po malé chvíli opět jeden koráb Benátský jmenem
Barton, kterýž se z ostrovu Cypru plavil, k nám tolikéž do přístavu vtrhl,
kterýžto koráb i ta lodí příčinou zlých větrův se do toho přístavu sehnaly.</p>

<p class=MsoNormal>Dne dvadcátého druhého lodí Balbiana nova, kteráž před naší
lodi výskok míti chtěla, a již před námi o den cesty napřed byla, již vítr zase
zpátkem zahnal, ta spolu s jinou lodí Benátskou, jmenem Liona, z Tripoli zase
zpátkem k Benátkům jedoucí, k nám se do téhož přístavu dostala. Na té lodí
Liona, mimo naši naději, našli jsme našeho tovaryše poutníka pana Antonia
Donáta, jenž byl od nás v Jerusalémě před sebe jinou cestu vzal, o níž napřed
oznámeno; ten nás a my jeho s radostí jsme uhlédali, anobrž na žádost jeho
(nebo velmi rád s námi na naší lodí do Benátek se doplaviti chtěl) to jsme mu
objednali, že jest se k nám přestěhoval a s námi v tovaryšstvu až do Benátek
jel, vypravujíc nám, že jakž jsou z Tripoli vyjeli, čtyrydceti dní na moři
byli, než jsou k ostrovu Kandii přijeli, a jest téměř jedna a táž rovnost
cesty, jakž oni vyjeli z Tripoli a my z Alexandrie. Za těmi lodími také
připlavil se k nám do téhož přístavu jeden koráb francouzský z Marsilie, jmenem
Siela, ten se strojil do Alexandrie; a tak nás tu patery ti zlí větrové do jednoho
a téhož přístavu vehnali, kdež jsme za několik dní zůstávali, majíce lodí na
kotvy zavěšené, a příhodných větrů očekávati musili.</p>

<p class=MsoNormal>Přístav ten jest přístav divný, a velmi nebezpečno do něho
vjížděti i zase ven vyjížděti. Nebo jest velikým skalím a vrchy obmezený, a
kudy se do něho vjíždí, tu jest uzíčko, a zkrátka takový jest, jakoby hned
naschvál byl k tomu udělán, a jest hrubý, jako nějaké neveliké jezero. Když
moře jest zbouřené, tedy v tom přístavu jest vždycky ticho, a to proto, že leží
mezi vrchy a větrové do něho nemohou. Při tom přístavu není žádného městečka
ani vsi, ani jakých domečků, a protož také tu se nic koupiti nenajde; z jakéž
příčiny my jsme se tu hubeně stravovali, kdyžto nám odnikudž nic nebylo
přinášíno, a musili jsme tu s velikou naší teskností od 21. dne měsíce
Listopadu až do 7. dne Prosince na lepší vítr očekávati, nebo pro zlé větry,
kteříž ustavičně od západu váli, dále jsme se plaviti nemohli. Na mne pak právě
toho času pán bůh zimnici těžkou dopustiti ráčil, kteráž mne velice trápila,
proti níž nebylo lze v lodí pohodlí nějakého užiti; a protož mi moji
spolutovaryši netušili, abych měl do Benátek za živa dojeti.</p>

<p class=MsoNormal>Dne 7, měsíce Prosince, to bylo v pondělí po svatém
Mikuláši, patron náš vida ano vál dobrý vítr k naší cestě, protož ráno hned
okolo snídaní poručil pacholkům z moře kotve vytáhnouti a přední plachty
roztáhnouti, a k přednímu konci lodí velikou bárku na provaz přivěsiti a
marinářským pacholkům ven z přístavu lodí vesly táhnouti; odkudž když jsme
vytrhli na veliké moře, tedy patron poručil roztáhnouti všecky plachty, a takž
jsme se s dobrým větrem ten celý den plavili a vždy po pravé ruce ostrov Kandii
viděli. Ten vítr dobrý trval nám celou noc až do rána.</p>

<p class=MsoNormal>Dne 8. téhož měsíce, v úterý den početí panny Marie, ráno
vítr se utišil, potom však okolo snídaní zase pomalu váti počal, a v tom rovně
již jsme byli ostrov Kandii z očí našich ztratili a žádné země více neviděli,
než toliko nebe a moře. Když se pak přiblížilo k večeru, a bylo okolo hodiny na
noc, tedy v nenadále rychle ztrhlo se tak hrozné a strašlivé povětří, dešť,
blýskání, hřímání a hromobiti, a k tomu vítr přeukrutný nás přikváčii, že
marináři naši s velikou nesnází, bázní a strachem sotva jsou velikou plachtu
dolů spustili, a byť se zajisté byli o malou chvílku obmeškali, byla by se asi
lodí převrhla. Nebo jistě byla taková hrozná bouře, až lodí praštěla, jakoby se
hned na kusy roztřískati měla; vlny mořské tolikéž se vyrážely až nahoru do
lodí, tak že jsme my s hůry i z důly na větším díle všickni naskrze promokli.
Patron s svými pomocníky a pacholky marinářskými s velikým křikem semotam z
jedné podlahy na druhou běhali, a provazy, jedním sem, druhým tam táhali, aby
se lodí škoda nestala a s námi snad utonouti nemusila. Ta bouře tak trvala za
dobré dvě hodiny, a zahnala naši lodi daleko cestou na levo k Barbarii; potom
se pomalu ten vítr, déšť i blýskání utišilo, avšak dokonce se až do rána
nespokojilo; mezi tím moře od pohnutí z toho větru předce se celou noc bouřilo
a lodí naší ustavičně semotam zmítalo, a nám všem napořád velikou nelibost v
mysli i v žaludku působilo.</p>

<p class=MsoNormal>Dne devátého téhož měsíce neměli jsme docela žádného větru,
však moře předce se ještě pomalu pohybovalo a ještě dokonce nebylo spokojilo,
pročež jsme my s lodí na jednom místě státi a tu se houpati musili; zatím
marináři naši v lodí neřády, jichž se v té bouři převracováním a něco
rozrážením nadělalo, zase sklízeli, též vodu, kteráž byla napršela a do lodí
vlny vrážely, vylévali; až potom okolo poledne, když počal zase větřík váti,
tedy patron rozkázal plachty roztáhnouti, a takž jsme se pomalu plavili cestou
svou ten celý den i noc.</p>

<p class=MsoNormal>Dne 10. ráno vítr vál jednak sem, jednak tam, tak že jsme my
cesty naší málo urazili; než o polednách vítr se zase polepšil, jímž jsme jeli
až k samému večeru; potom se vždy víc a víc sílil a moře pomalu se též zdvíhati
a bouřiti počalo, tak že okolo druhé hodiny na noc stala se opět veliká bouře,
tak že jsme všecky plachty dolů spustiti musili, a ta trvala (ač o polovici tak
veliká nebyla jako první) přes tu celou noc až do svitání, kteráž nás podobně
jako onano dosti daleko na levo zahnala.</p>

<p class=MsoNormal>Dne 11., když slunce vycházelo a vítr i bouře se pomalu
ukládati a na moři ticho býti počalo, tedy patron poručil zase plachty
natáhnouti, a takž tichým větříčkem jsme se zase plavili. O nešpořích zas počal
váti tužší vítr, kterýmž jsme ostatek toho dne i přes celou noc dobře cesty
urazili, a to, co jsme stranou zajížděti musili, zase sobě nahradili.</p>

<p class=MsoNormal>Dne 12. ráno vítr se upokojil, a my prohlédše z lodí, po
pravé straně velmi zdaleka spatřili jsme hory a vrchy od země Řecké, kteréž se
jmenují Morea aneb Peloponesus, o nichž jest v prvním dílu zmínka. O polednách
vítr se zase zdvíhati a příkře váti počal, tak jakoby bouře býti chtěla; k
nešporům vítr čím dál tím víc a víc se rozmáhal a moře bouřil. V tom patron
poručil spustiti všecky plachty a my se pánu bohu poručili, nebo se velmi
zamrakovalo a nebeská obloha černými oblaky se povlačovala, a pomalu pršeti
počalo, odkudž potom k večeru veliká bouře povstala, ale však dlouho netrvala,
pročež té noci daleko jsme cesty neujeli.</p>

<p class=MsoNormal>Dne 13. téhož měsíce Prosince, v neděli po početí panny
Marie, ke dni vítr se opět bouřil, a ten celý den i noc tuze vál. V těch
místech po stranách viděli jsme ostrůvky v moři ležící, o kterýchž již napřed v
prvním dílu zmínka a jich vypsání jest.</p>

<p class=MsoNormal>Dne 14. týž vítr předce trval, však ne tak příliš prudce
vál, jímž jsme naší cestou pomalu vždy jeli. Než se mnou se mezi tím nejhůře
dálo; nebo jsem byl převelice mdlý a nemocný, proto že mne zimnice má ukrutně
trápila, tak že jsem každé hodiny smrti na sebe očekával, a naděje žádné o mém
do vlasti své se zase navrácení neměl. Nicméně jiným všem také v lodí se
stýskalo, a všickni společně žádostivi jsme byli k ostrovu Zante přistaviti,
nebo jsme již ani vody čerstvé, ani potrav neměli; ale větrová nám na překážku
byli. Ten vítr sloužil nám až do nešporu, potom zase se utišil. O půl noci opět
se ztrhl vítr, a ten dosti prudce vál, a trval až do rána.</p>

<p class=MsoNormal>Dne 15. ráno uhlédali jsme zdaleka ostrov Zante před námi,
nad čímž jsme se velmi zradovali, domnívajíce se, že k němu přistavíme; ale že
vítr nám byl odporný, nikoli jsme k němu připlouti nemohli, jakžkoli jsme o to
přes celý den pracovali a se všelijak snažovali, však ani do rána nás to
nepotkalo.</p>

<p class=MsoNormal>Dne 16. týž vítr ještě předce trval. Patron lodí vida, že
svůj čas tu maří a obmeškává, rozkázal plachty vytáhnouti, kteréž před tím byl
dal spustiti, a takž tím větrem postranním, kterýžto lodí z jedné strany
nahýbal, až se mohlo rukou z lodí vody z moře dosáhnouti, od ostrovu Zante mimo
naši vůli pryč bráti jsme se musili a velikou nouzí pro nedostatek potrav a
vody čerstvé snášeli; a tak ten den se plavíce, po pravé ruce jsme vždy zdaleka
ostrov Zante až do noci viděli.</p>

<p class=MsoNormal>Dne 17. před svitáním počal váti dobrý vítr a k naší cestě
velmi příhodný, jímž jsme dosti dobře ujížděti; před večerem potom zahlédli
jsme před sebou opodál hory a vrchy od ostrovu Korfu, a tak ten vítr trval nám
za ostatek toho dne, ano i přes celou noc.</p>

<p class=MsoNormal>Dne 18, přede dnem žádného větru nebylo, po němž ohlédajíce
se po pravé straně ostrov Korfu jsme viděli; ale okolo poledne zase počal váti
vítr dosti příjemný a dobrý; po tom my plavíce se poznenáhlu, ostrov Korfu jsme
minuli. K večeru pak zas jsme jej z očí ztratili, než po pravé ruce viděli jsme
kraj země, kteráž slove <i>Albania</i>; dále naše plavení bylo tu celou noc.</p>

<p class=MsoNormal>Dne 19. opět příhodný a jistě plavení našemu prospěšný vítr
jsme měli a zemi <i>Albaniam</i> jednostejně sobě po pravé straně viděli, od
kteréžto také potom nedaleko jsme byli. Zase však k večeru, když se již připozdívalo
a den se nachyloval, vítr se mocnil a moře nepokojilo, tak že asi okolo půl
druhé hodiny na noc velice hrubě se počínalo blýskati a hrozné povětří býti;
pročež náš patron rychle rozkázal plachty dolů spustiti a je v chundel
svinouti. Mezi tím moře se všecko zdvihlo a vydulo, vlny též velmi veliké
vzhůru k nebi sebou zmítaly. Opět po malé chvíli náramný příval z oblakův se
dolů do moře lil, tak že se zdálo nejinak, než že moře vzhůru do oblaků
vstupuje a oblakové tolikéž do moře padají, aneb jakoby se jedno s druhým
smísiti mělo. Taková zajisté bouře, hluk, hrůza a strach na tom moři byl, že
téměř (jak říkáme) soudného dne dosti bylo; myť jsme jináč nemyslili, než že
již tu všickni utoneme a zhyneme. Táž hrozná a strašlivá bouře trvala až přes
půl noci; přes ten všecken čas v pravdě my jsme všickni skroušeným srdcem
ustavičně na modlitbách svatých trvali a plnili ono přísloví: <i>Chi vol
inparare a orare, vadi per mare</i>, totiž: „Kdo bývá na moři, neumí-li, naučí
se modliti.“ A to naše modlení nebyloť jistě daremní; nebo všemohoucí pán bůh
nás ze všeho toho nebezpečenství vysvoboditi ráčil, jehož jmeno buď oslaveno na
věky.</p>

<p class=MsoNormal>Dne 20., v neděli po Moudrosti boží, přede dnem moře se bylo
poutišilo. Když pak již den byl, odporný ten vítr proměnil se v dobrý a vál ten
celý den i noc, tak že jsme my se zase výborně plaviti mohli; a ten den jsme
několik ostrovů malých po obou stranách v moři viděli, o kterýchž také již
nahoře jest doloženo.</p>

<p class=MsoNormal>Dne 21., v pondělí den svatého Tomáše apoštola páně, ráno
tentýž dobrý vítr nám sloužil, po němž my se plavíce viděli jsme na pravé
straně díl země Slovanské a díl Dalmátské; tolikéž jejich hory vysoké, na
kterýchž již mnoho sněhů leželo. A zima velmi sychravá byla, proti níž jsme my
velmi chudě, totiž chatrnými šátky plátěnými toliko zásobeni a oblečeni byli. A
v skutku tak jest, že jakož v zemi Svaté a jinde převeliké horko jsme snésti
musili, tak tuto proti tomu ukrutnou zimou trápeni jsme byli, a vůbec nikdež
žádné rozkoše neměli, nýbrž ze všech stran rozličná bědování a úzkosti všelijaké
vol neb nevol trpělivě snášeti musili. Potom pak zas okolo nešporů vítr se nám
proměnil a proti nám váti počal; ale patron poručil plachty spustiti, pročež
sem i tam po moři jsme se trmáceli a vždy podlé nejvyšší naší možnosti se
bránili, abychom se zase zpátkem dávati nemusili.</p>

<p class=MsoNormal>Dne 22. po půl noci ten zlý vítr přestal a utichl. Když pak
zasvitávalo, jiný lepší zase drobet váti počal, a toho jsme opět k cesty naší
něco uražení použili.</p>

<p class=MsoNormal>Dne 23. dvě hodiny přede dnem měli jsme zas vítr studený a
tuhý. Nebo opět protivná bouře na moři se dála, ale hodinu potom na den to se
všecko utišilo, tak že jsme my povlovným nám vějícím větříčkem se cestou svou
plaviti mohli.</p>

<p class=MsoNormal>Dne 24. téhož měsíce Prosince, na štědrý den ráno, měli jsme
dost příhodný vítr, kterýmž jsme se ustavičně plavili, a mezi plavením okolo
snídaní již jsme viděli z pravé strany zemi a hory <i>Histria</i>, na kterýchž
též plno sněhů bylo, a my velikou zimu snášeti musili; po levé pak straně
ničehož jsme neviděli, než Jen nebe a moře. Tím větrem plavili jsme se
ustavičně, až jsme před samým večerem šťastně přistavili k zemi <i>Histria</i>,
k městu a přístavu, jenž slove <i>Citta Nova</i>, kteréžto pánům Benátčanům
náleží; tu podlé dávních našich žádostí srdnatých z lodí s radostí a díků
vzdáváním pánu bohu na zem vystoupivše, do města jsme vešli a do hospody se
brali. To město od Benátek vzdáli jest 100 mil vlaských, a našich českých
dvadceti.</p>

<p class=MsoNormal>Dne 25. téhož měsíce, v pátek na den hodu slavného narození
Krista pána, ráno šli jsme do kostela k službám božím. Než já pro velikou
mdlobu a nemoc svou sotva jsem se s tovaryšstvem svým do něho dokulhal. A
navrátivše se zase z kostela, v hospodě jsme až do večera odpočívali. Nebo nám
bylo oznámeno, že lodí naše teprva po některém dni se do Benátek poplaví; však
jest-li že bychom chtěli, že jeden malý koráb k večeru do Benátek se poplaví,
že bychom mohli s ním jeti, k čemuž jsme rádi přivolili a naše věci ještě před
večerem zase svázali i v hospodě zaplatili, po té k moři šli a do toho korábu
se uložili. Ve dvě hodiny na noc přišel k nám <i>scrivan nave</i>, totiž písař
naší lodí (nebo ten byl proto napřed do Benátek jel, aby oznámil, že lodí
přijela) a někteří více lodníci s ním vstoupili do té lodí, kterážto měla dvě
plachty, a byla bedněná a dobře opatřená jako lodí veliká, a tak jsme my ve
jmeno boží jeli tu celou noc s dobrým větrem až do rána.</p>

<p class=MsoNormal>Dne 26., v sobotu na den svatého Štěpána mučedlníka božího,
ráno ještě nám předce trval ten dobrý vítr. Okolo pak dvou hodin na den již
jsme věži svatého Marka v Benátkách uhlédali, po malé chvíli i město; z čehož
jsme se velmi radovali a pána boha velebili, že nám strastnou tu cestu v tak
brzkém čase ráčil pomoci šťastně vykonati. Zatím okolo dobrého poledne do
Benátek k náměstí svatého Marka s naší lodí jsme přistavili, ale však z lodí
jsme nesměli, až náš písař lodí dobře vyzpovídán byl, zdali bychom z povětří
morového jeli; a to vyptávání tak dlouho trvalo, že; jsme my v té lodí až do
noci zůstávati musili. Tu jsme nic co pojesti neměli, aniž žádných peněz od nás
bráti nechtěli, aby nám něco k pojedení nakoupili, obávali se od peněz
nakažení; naposledy nám hrozili, že musíme do nemocnice a tam 40 dní zůstávati,
až naposledy v samý soumrak teprv bylo nám dovoleno, abychom z lodí vystoupili,
a každý, kde se mu líbí, svobodně šli. A takž my s radostí a potěšením
vystoupivše z té lodí, každý vzav svůj tlumoček na záda, šli jsme do hospody k
Bílému lvu, kde jsme předešle tudy jevše příbytkem byli.</p>

<p class=MsoNormal>Do též tedy hospody se dostavše, pánu bohu našemu z takové
lásky, milosti a ochrany jeho svaté, nám na vší té cestě dobrotivě prokázané,
srdečně jsme děkovali, ano i za to, že jakož do bezpečného přede všemi tolika
mořskými bouřemi i do posledního také té cesty přístavu při Benátkách nám se
šťastně dopraviti, tak tolikéž všech strastí, nouze, nebezpečenství, hladu,
žizně a jiných úzkosti ráčil dáti zniknouti. Nebo, nechť o jiném pomlčím, ale
toliko nouze v potravách obecné tovaryšstva našeho i mé vlastní dotknu.</p>

<p class=MsoNormal>My zajisté nakoupili jsme sobě potrav, dle zdání našeho,
dostatek; ale když na to přišlo, že jsme mimo naši naději a vůli déle na moři
trvali, tu jsme věru po skrovnu těch všech potřeb užívati musili, totiž po
mudrcku sotva odpolu se najídati, aneb zakoušením toliko pokrmů a nápoje
žaludky své pokojiti. Mimo to pak, dokudž jsme ještě v Alexandrii byli,
namluvil nás jeden z tovaryšstva našeho, abychom patronovi na stravování
nedávali, anobrž sami sobě potřeb nakoupíce, jemu to k opatrování svěřili, že
on nám netoliko všecko vydávati, ale také strojiti chce a bude, tak že tudy o
mnoho sobě přispoříme. Ale když nám toho potom největší potřeba byla, milý
kuchyňský nám se rozstonal a z toho jeho kuchaření sešlo, tak že jsme na větším
díle bez vařených a pečených pokrmův živi býti musili, leč nám někdy patron co
z lásky udělil, což velmi zřídka a to po skrovnu činil, a nám tím jen laskominy
vzbuzoval.</p>

<p class=MsoNormal>Má nouze vlastní byla tato: že jsem se v Alexandrii, kupujíc
s jinými zároveň potravy, z peněz vydal, a na všecku tak dalekou domů
pozůstávající cestu nezůstalo mi nic peněz, než toliko jediný široký tolar; na
nějž jak jsem volně vesel býti, a jaké pohodlí, zvlášť v nemoci své, kterouž
jsem byt od pána boha navštíven, sobě činiti mohl, každý dobrý souditi může.
Přišloť jest mi právě na ono přísloví, abych řekl: <i>Io ho messo la borsa
grande, nella piccola</i>, to jest: „z velkého měšce malý jsem měl.“ A jsa bez
peněz co osekaný na cestě tak daleké, nevěděl jsem sobě jaké jiné lepší rady
dáti, nežli milosti boží vždycky se poroučeti: a ta sama mne skrze všecka ta i
nebezpečenství hrdla, i bídy, nouze, hlad, žízeň, horko, zimu atd. provedla a
šťastně do zemí našich křesťanských zase přivedla, s velikým mým potěšením, na
kteréžto dokud živ bůhdá vděčně rád vzpomínati budu a milosti té božské
děkovati. Již pak jiným mladším podobnou žádost a mysl k projetí těch i jiných dalších
zemí poroučím. Ale sic aby z všetečnosti a nějakého kvapného úmyslu do těch a
takových zemí, strastí, nebezpečenství a bíd plných, se vydati a pustiti měli,
žádnému dobrému neradím, aby snad, muse tam častěji se potkávati s stýskalem
nežli s výskalem, bycha potom nežádal sobě viděti; než tam se ho nelze doptati.
Pročež aniž já tam podruhé víc jezditi se nestrojím, a konečně, jak v přísloví
říkáme: <i>Non ci retornaria a pigliar un occhio, se gli l’havesse lasciato</i>,
totiž: „a bych tam byl jednoho oka mého zapomněl, s těžkem bych tam zase pro ně
jeti svolil.“ Ale když všemohoucí a věčný pán bůh z svého milosrdenství
velikého mně cestu takovou vykonati, a do této mé vlasti milé navrátiti mi se
dáti ráčil, z toho jeho velebnosti božské jakožto bohu věčnému a nesmrtedlnému,
v trůj osobách nám zjevenému, však v božství jedinému, budiž věčná chvála a
čest vzdávána na věky věkův amen.</p>

</div>

<span style='font-size:11.0pt;font-family:"Book Antiqua"'><br clear=all
style='page-break-before:always'>
</span>

<div class=Section4>

<p class=MsoNormal style='text-indent:0cm'><b><span style='font-size:14.0pt'>Kryštof
Harant z&nbsp;Polžic a Bezdružic</span></b></p>

<p class=MsoNormal style='text-indent:0cm'><b><span style='font-size:14.0pt'>Cesta
z&nbsp;Království Českého do Benátek</span></b></p>

<p class=MsoNormal style='text-indent:0cm'><b><span style='font-size:12.0pt'>Díl
2.</span></b></p>

<p class=MsoNormal style='text-indent:0cm'><b>&nbsp;</b></p>

<p class=Text>Vydala Městská knihovna v&nbsp;Praze</p>

<p class=Text>Mariánské nám. 1, 115 72 Praha 1</p>

<p class=Text>&nbsp;</p>

<p class=Text>V&nbsp;MKP 1. vydání</p>

<p class=Text>Verze 1.0 z 07. 09. 2011</p>

</div>

</body>

</html>
